<!DOCTYPE html><html xmlns="http://www.w3.org/1999/xhtml">
   <head>
      <meta http-equiv="Content-Type" content="text/html; charset=UTF-8" />
      <meta name="viewport" content="width=device-width, initial-scale=1.0" /><title>Bṛhadyamasmṛti (Yamasmṛti, 182-verse version) (GRETIL)
	</title><style>@font-face {
    font-family: LinuxLibertineDisplay0Regular, times, serif;
    src: url(fonts/LinLibertine_DR.woff);
}
* {box-sizing: border-box;}
body {background-color: #FFFFFF; font-family: 'LinuxLibertineDisplayORegular'; font-weight: normal; font-style: normal; font-size: 18px; padding: 20px 100px 20px; width: 1600px;}

ul {list-style: circle;}

ul.dash {list-style: none; margin-left: .5em; padding-left: .5em;}
ul.dash > li:before {display: inline-block; content: "–"; width: 1em; margin-left: 0em;}

a:link {color: black; text-decoration: underline;}
a:visited {color: black; text-decoration: underline;}
a:hover {color: black; text-decoration: none;}
a:active {color: black; text-decoration: underline;}

p {padding-left: .5em; padding-right: .5em;}

h4 {margin-bottom: 0px;}
mark {background-color: #FFFFCC;}
q:before {content: "»";}
q:after {content: "«";}

.noindent {padding: 0px;}
.comm {padding-left: 1em; padding-right: 1em;}
.app {width: 80%; text-align: right; font-size: 14px; padding-left: 1em;}
.lem {display:inline-block;}
.ref {font-size: 14px; padding: inherit;}
.lb {font-weight: bold; font-size: 14px;}
.lb:before {content: "["}
.lb:after {content: "]"}
.pb {font-weight: bold; font-size: 14px;}
.pb:before {content: " ["}
.pb:after {content: "] "}
.note {font-weight: bold; font-size: 14px;}
.note:before {content: " ["}
.note:after {content: "] "}
.subhead {font-weight: bold; font-size: 14px;}
.appnote {font-size: 14px;}
.appnote:before {content: " ["}
.appnote:after {content: "] "}
.hi {font-style: italic}
.sic:before {content: "†"}
.sic:after {content: "†"}
.corr {color: #008000;}
.supplied {color: #1E90FF;}
.surplus {color: #ff3333;}
.unclear {color: #D2B48C;}

/* custom renditions */
.b, .bf, .textbf, .bold {font-weight: bold}
.i, .it, .textit, .italic {font-style: italic}
.u, .underline {text-decoration: underline}
.blue {color: #0000e6;}
.red {color: #b30000;}

.row:after {content: ""; display: table; clear: both;}
.column {float: left; width: 50%; padding-left: .5em; padding-right: .5em;}
.analysis {font-size: 14px; color: #0066ff; padding-left: .5em; padding-right: .5em; padding-top: .1em;}
.analysis:before {content: "["}
.analysis:after {content: "]"}

div.wapp:hover  span.lem {background-color: #FFFFCC;}

@media screen and (max-width: 800px) {
    body {font-size: 16px;}
    .column {width: 100%;}
    .analysis {width: 100%;}
}

@media screen and (max-width: 1200px) {
    body {padding: 10px;}
    .app {width: 90%;}
}

@media only screen and (max-width: 1600px) {
    body {width: auto; padding: 20px;}
}

#toc_container {background: #f9f9f9 none repeat scroll 0 0; border: 1px solid #aaa; display: table; font-size: 95%; margin-bottom: 1em; padding: 1em; width: auto;}
.toc_title {font-weight: 700; text-align: center;}	  
#toc_container li, #toc_container ul, #toc_container ul li{list-style: outside none none !important; padding-left: .5em;}
</style></head>
   <body>
      <h1>Bṛhadyamasmṛti (Yamasmṛti, 182-verse version)</h1>
      <div id="toc_container">
         <p class="toc_title">Contents of
            YamS-182v
         </p>
         <ul class="toc_list">
            <li><a href="#d1e768">adhyāya 1</a></li>
            <li><a href="#d1e1064">adhyāya 2</a></li>
            <li><a href="#d1e1251">adhyāya 3</a></li>
            <li><a href="#d1e2631">adhyāya 4</a></li>
            <li><a href="#d1e3893">adhyāya 5</a></li>
         </ul>
      </div>
      <h2>Header</h2>
      <p>
         This file is an html transformation of <a href="http://gretil.sub.uni-goettingen.de/gretil/corpustei/sa_yamasmRti-182v.xml">sa_yamasmRti-182v.xml</a> with a rudimentary header. For a more extensive header please refer to the source
         file.
         
      </p>
      <p class="noindent"><b>Data entry: </b><span id="JN">Jürgen Neuß</span></p>
      <p class="noindent"><b>Contribution: </b>Jürgen Neuß
      </p>
      <p class="noindent"><b>Date of this version: </b>2020-01-21
      </p>
      <h4>
         <if test="fileDesc/sourceDesc/@xml:id" id=""></if>
         	  Source:
         	
      </h4>
      <ul class="dash">
         <li id="Apte1929">Vinayaka Ganesa Apte (ed.): Smṛtīnāṃ Samuccayaḥ. Pune 1929 (Ānandāśramasaṃskṛtagranthāvaliḥ 48).</li>
      </ul>
      <p class="noindent"><b>Publisher: </b>Göttingen Register of Electronic Texts in Indian Languages (GRETIL), SUB Göttingen
      </p>
      <h4>Licence:</h4>
      <p>This e-text was provided to GRETIL in good faith that no copyright rights have been
         infringed.
         	  If anyone wishes to assert copyright over this file, please contact the GRETIL
         management at gretil(at)sub(dot)uni-goettingen(dot)de.
         	  The file will be immediately removed pending resolution of the claim.
      </p>
      <p><a href="https://creativecommons.org/licenses/by-nc-sa/4.0/">Distributed under a Creative Commons Attribution-NonCommercial-ShareAlike 4.0 International
            License.</a></p>
      <h4>Interpretive markup:</h4>
      <ul class="dash">
         <li><span class="corr">corrections</span></li>
         <li><span class="note">remarks</span></li>
      </ul>
      <h4>Notes:</h4>
      <notesStmt xmlns="http://www.tei-c.org/ns/1.0">
         	
         <p xmlns="http://www.w3.org/1999/xhtml">This is another version of the Yamasmṛti, termed Bṛhadyamasmṛti in the editions (but
            not in mss.), containing 182 verses in 5 adhyāyas.
         </p>
         	
         <p xmlns="http://www.w3.org/1999/xhtml">Based on <a href="#Apte1929" title="Vinayaka Ganesa Apte Smṛtīnāṃ Samuccayaḥ Pune Ānandāśrama Ānandāśramasaṃskṛtagranthāvaliḥ 48">Smṛtīnāṃ Samuccayaḥ</a>, pp. 99-107.
         </p>
         
      </notesStmt>
      <hr />
      <h2>Text</h2>
      <div xml:lang="sa-Latn">
         
         	
         <div id="d1e768">
            	  
            <h3>adhyāya 1</h3>
            	  
            <p id="YamS-182v_1.1">
               	    athāto yamadharmasya prāyaścittaṃ vyākhyāsyāmaḥ /<br />
               	    caturṇām api varṇānāṃ prāyaścittaṃ prakalpayet //
               	   <span class="ref">YamS-182v_1.1</span></p>
            
            	  
            <p id="YamS-182v_1.2">
               	    brāhmaṇas tu śunā daṣṭo jambūkena vṛkeṇa vā /<br />
               	    udite grahanakṣatre dṛṣṭvā sadyaḥ śucir bhavet //
               	   <span class="ref">YamS-182v_1.2</span></p>
            
            	  
            <p id="YamS-182v_1.3">
               	    jalāgnibandhanabhraṣṭāḥ pravrajyānāśakacyutāḥ /<br />
               	    viṣaprapannagātrāś ca śastrāghātahatāś ca ye //
               	   <span class="ref">YamS-182v_1.3</span></p>
            
            	  
            <p id="YamS-182v_1.4">
               	    navaite pratyavasitāḥ sarvadharmabahiṣkṛtāḥ /<br />
               	    cāndrāyaṇena śudhyanti taptakṛcchradvayena ca //
               	   <span class="ref">YamS-182v_1.4</span></p>
            
            	  
            <p id="YamS-182v_1.5">
               	    ubhayāvasitāḥ pāpā ye śāmaśabalācyutāḥ /<br />
               	    indudvayena śudhyanti dattvā dhenuṃ tathā vṛṣam //
               	   <span class="ref">YamS-182v_1.5</span></p>
            
            	  
            <p id="YamS-182v_1.6">
               	    gobrāhmaṇahataṃ dagdhaṃ mṛtam udbandhanena tu /<br />
               	    pāśaṃ chittvā tatas tasya taptakṛcchradvayaṃ caret //
               	   <span class="ref">YamS-182v_1.6</span></p>
            
            	  
            <p id="YamS-182v_1.7">
               	    kṛmibhir brahmasaṃyuktaṃ makṣikaiś copaghātitam /<br />
               	    kṛcchrārdhaṃ saṃprakurvīta śaktyā dadyāt tu dakṣiṇām //
               	   <span class="ref">YamS-182v_1.7</span></p>
            
            	  
            <p id="YamS-182v_1.8">
               	    cāṇḍālabhāṇḍasaṃspṛṣṭaṃ pītvā bhūmigataṃ jalam /<br />
               	    gomūtrayāvakāhāraḥ ṣaḍrātreṇa viśudhyati //
               	   <span class="ref">YamS-182v_1.8</span></p>
            
            	  
            <p id="YamS-182v_1.9">
               	    cāṇḍālaghaṭabhāṇḍasthaṃ yas toyaṃ pibati dvijaḥ /<br />
               	    tatkṣanāt kṣipate yas tu prājāpatyena śudhyati //
               	   <span class="ref">YamS-182v_1.9</span></p>
            
            	  
            <p id="YamS-182v_1.10">
               	    yadi na kṣipate toyaṃ śarīre yasya jīryati /<br />
               	    prājāpatyaṃ na dātavyaṃ kṛcchraṃ sāṃtapanādikam //
               	   <span class="ref">YamS-182v_1.10</span></p>
            
            	  
            <p id="YamS-182v_1.11">
               	    caret sāṃtapanaṃ vipraḥ prājāpatyaṃ tu kṣattriyaḥ /<br />
               	    tadardhaṃ tu cared vaiśyaḥ pādaṃ śūdrasya dāpayet //
               	   <span class="ref">YamS-182v_1.11</span></p>
            
            	  
            <p id="YamS-182v_1.12">
               	    cāṇḍālānnaṃ bhakṣayitvā tadvat salilam eva ca /<br />
               	    māsaṃ kṛcchraṃ cared vipraś cāndrāyaṇam athāpi vā //
               	   <span class="ref">YamS-182v_1.12</span></p>
            
            	  
            <p id="YamS-182v_1.13">
               	    gomūtraṃ gomayaṃ kṣīraṃ dadhi sarpiḥ kuśodakam /<br />
               	    ekarātropavāsaś ca kṛcchraṃ sāṃtapanaṃ smṛtam //
               	   <span class="ref">YamS-182v_1.13</span></p>
            
            	  
            <p id="YamS-182v_1.14">
               	    cāṇḍālamūrtikā ye ca ye ca saṃkīrṇayonayaḥ /<br />
               	    teṣāṃ dattvā ca bhuktvā ca taptakṛcchraṃ samācaret //
               	   <span class="ref">YamS-182v_1.14</span></p>
            
            	  
            <p id="YamS-182v_1.15">
               	    cāṇḍālikāsu nārīṣu dvijo maithunakārakaḥ /<br />
               	    kṛtvā 'ghamarṣaṇaṃ pakṣaṃ śudhyate ca payovratāt //
               	   <span class="ref">YamS-182v_1.15</span></p>
            	  
            	  
            <p>iti śrīyāmye dharmaśāstre prathamo 'dhyāyaḥ ||</p>
            	
         </div>
         	
         <div id="d1e1064">
            	  
            <h3>adhyāya 2</h3>
            	  
            <p id="YamS-182v_2.1">
               	    na<span class="corr">ṭīṃ</span> śailūṣikāṃ caiva rajakīṃ veṇujīvinīm /<br />
               	    gatvā cāndrāyaṇaṃ kuryāt tathā carmopajīvinīm //
               	   <span class="ref">YamS-182v_2.1</span></p>
            
            	  
            <p id="YamS-182v_2.2">
               	    kāpālikānnabhoktṝṇāṃ tanayāgāmināṃ tathā /<br />
               	    ajñānāt kṛcchram uddiṣṭaṃ jñātvā caiva vratadvayam //
               	   <span class="ref">YamS-182v_2.2</span></p>
            
            	  
            <p id="YamS-182v_2.3">
               	    surāyāḥ saṃprapānena gomāṃsabhakṣaṇe kṛte /<br />
               	    taptakṛcchraṃ cared vipro mauñjīhomena śudhyati //
               	   <span class="ref">YamS-182v_2.3</span></p>
            
            	  
            <p id="YamS-182v_2.4">
               	    gokṣattriyaṃ tathā vaiśyaṃ śūdraṃ cāpy anulomajam /<br />
               	    jñātvā viśeṣeṇa tataś carec cāndrāyaṇaṃ vratam //
               	   <span class="ref">YamS-182v_2.4</span></p>
            
            	  
            <p id="YamS-182v_2.5">
               	    kukkuṭāṇḍakamātraṃ tu grāsaṃ ca parikalpayet /<br />
               	    anyathābhāvadoṣeṇa navame 'ti ca śudhyahni //
               	   <span class="ref">YamS-182v_2.5</span></p>
            
            	  
            <p id="YamS-182v_2.6">
               	    ekaikaṃ vardhayed grāsaṃ śukle kṛṣṇe ca hrāsayet /<br />
               	    amāyāṃ tu na bhuñjīta eṣa cāndrāyaṇo vidhiḥ //
               	   <span class="ref">YamS-182v_2.6</span></p>
            
            	  
            <p id="YamS-182v_2.7">
               	    prāyaścittam upakramya kartā yadi vipadyate /<br />
               	    pūtas tad ahared vāpi iha loke paratra ca //
               	   <span class="ref">YamS-182v_2.7</span></p>
            
            	  
            <p id="YamS-182v_2.8">
               	    yāvad ekaḥ pṛthag bhāvyaḥ prāyaścittaṃ na sevate /<br />
               	    apraśastā na te spṛśyās te sarve 'pi vigarhitāḥ //
               	   <span class="ref">YamS-182v_2.8</span></p>
            
            	  
            <p id="YamS-182v_2.9">
               	    abhojyāś cāpratigrāhyā asaṃpaṅktyāvivāhikāḥ /<br />
               	    pūyante tu vrate cīrṇe sarve te rikthabhāginaḥ //
               	   <span class="ref">YamS-182v_2.9</span></p>
            
            	  
            <p>iti śrīyāmye dharmaśāstre dvitīyo 'dhyāyaḥ ||</p>
            
            	
         </div>
         	
         <div id="d1e1251">
            	  
            <h3>adhyāya 3</h3>
            	  
            <p id="YamS-182v_3.1">
               	    ūnaikādaśavarṣasya pañcavarṣāt parasya ca /<br />
               	    prāyaścittaṃ cared bhrāta pitā vā 'nyo 'pi bāndhavaḥ //
               	   <span class="ref">YamS-182v_3.1</span></p>
            
            	  
            <p id="YamS-182v_3.2">
               	    ato bālatarasyāpi nāparādho na pātakam /<br />
               	    rājadaṇḍo na tasyāsti prāyaścittaṃ na vidyate //
               	   <span class="ref">YamS-182v_3.2</span></p>
            
            	  
            <p id="YamS-182v_3.3">
               	    aśītyadhikavarṣāṇi bālo vā 'py ūnaṣoḍaśaḥ /<br />
               	    prāyaścittārdham arhanti striyo vyādhita eva ca //
               	   <span class="ref">YamS-182v_3.3</span></p>
            
            	  
            <p id="YamS-182v_3.4">
               	    pitṛvyabhrātṛbhāryāṃ ca bhaginīṃ mātur eva ca /<br />
               	    śvaśrūṃ pitṛṣvasāraṃ ca taptakṛcchraṃ samācaret //
               	   <span class="ref">YamS-182v_3.4</span></p>
            
            	  
            <p id="YamS-182v_3.5">
               	    rājñīm ācāryaśiṣyāṃ vā upādhyāyasya yoṣitaḥ /<br />
               	    etā gatvā striyo mohāt ṣaṇmāsaṃ kṛcchram ācaret //
               	   <span class="ref">YamS-182v_3.5</span></p>
            
            	  
            <p id="YamS-182v_3.6">
               	    dvau māsau bhakṣya bhojyaṃ ca dvau māsau yāvakena tu /<br />
               	    dvau māsau pañcagavyena ṣaṇmāsaṃ kṛcchram ācaret //
               	   <span class="ref">YamS-182v_3.6</span></p>
            
            	  
            <p id="YamS-182v_3.7">
               	    mātaraṃ gurupatnīṃ ca svasāraṃ duhitāṃ tathā /<br />
               	    gatvā tu praviśed agniṃ nānyā śuddhir vidhīyate //
               	   <span class="ref">YamS-182v_3.7</span></p>
            
            	  
            <p id="YamS-182v_3.8">
               	    astaṃ gate yadā sūrye cāṇḍālam ṛtumatstriyaḥ /<br />
               	    saṃspṛśet tu yadā kaścit prāyaścittaṃ kathaṃ bhavet //
               	   <span class="ref">YamS-182v_3.8</span></p>
            
            	  
            <p id="YamS-182v_3.9">
               	    jātarūpyaṃ suvarṇaṃ tu divā ''hṛtaṃ ca yaj jalaṃ /<br />
               	    tena snātvā ca pītvā ca gām ālabhya viśudhyati //
               	   <span class="ref">YamS-182v_3.9</span></p>
            
            	  
            <p id="YamS-182v_3.10">
               	    dāsanāpitagopālakulamitrārdhasīriṇaḥ /<br />
               	    ete śūdrās tu bhojyānnā yaś cā ''tmānaṃ nivedayet //
               	   <span class="ref">YamS-182v_3.10</span></p>
            
            	  
            <p id="YamS-182v_3.11">
               	    asac chūdreṣu annādyaṃ ye bhuñjanty abudhā dvijāḥ /<br />
               	    prāyaścittaṃ tathā prāptaṃ carec cāndrāyaṇavratam //
               	   <span class="ref">YamS-182v_3.11</span></p>
            
            	  
            <p id="YamS-182v_3.12">
               	    yaḥ karoty ekarātreṇa vṛṣalīsevanaṃ dvijaḥ /<br />
               	    tadbhakṣaṇe japen nityaṃ tribhir varṣair vyapohati //
               	   <span class="ref">YamS-182v_3.12</span></p>
            
            	  
            <p id="YamS-182v_3.13">
               	    vṛṣalīṃ yas tu gṛhṇāti brāhmaṇo madamohitaḥ /<br />
               	    sadā sūtakitā tasya brahmahatyā dine dine //
               	   <span class="ref">YamS-182v_3.13</span></p>
            
            	  
            <p id="YamS-182v_3.14">
               	    vṛṣalīgamanaṃ caiva māsam ekaṃ nirantaram /<br />
               	    iha janmani śūdratvaṃ punaḥ śvāno bhaviṣyati //
               	   <span class="ref">YamS-182v_3.14</span></p>
            
            	  
            <p id="YamS-182v_3.15">
               	    vṛṣalīphenapītasya niḥśvāsopagatasya ca /<br />
               	    tasyāṃ caiva prasūtasya niṣkṛtir na vidhīyate //
               	   <span class="ref">YamS-182v_3.15</span></p>
            
            	  
            <p id="YamS-182v_3.16">
               	    agre māhiṣakaṃ dṛṣṭvā madhye ca vṛṣalīpatim /<br />
               	    ante vārdhuṣikaṃ dṛṣṭvā nirāśāḥ pitaro gatāḥ //
               	   <span class="ref">YamS-182v_3.16</span></p>
            
            	  
            <p id="YamS-182v_3.17">
               	    mahiṣīty ucyate bhāryā sā caiva vyabhicāriṇī /<br />
               	    tān doṣān kṣamate yas tu sa vai māhiṣakaḥ smṛtaḥ //
               	   <span class="ref">YamS-182v_3.17</span></p>
            
            	  
            <p id="YamS-182v_3.18">
               	    pitur gehe tu yā kanyā paśyaty asaṃskṛtā rajaḥ /<br />
               	    bhrūṇahatyā pitus tasyāḥ kanyā sā vṛṣalī smṛtā //
               	   <span class="ref">YamS-182v_3.18</span></p>
            
            	  
            <p id="YamS-182v_3.19">
               	    yas tāṃ vivāhayet kanyāṃ brāhmaṇo madamohitaḥ /<br />
               	    asaṃbhaṣyo hy apāṅkteyaḥ sa vipro vṛṣalīpatiḥ //
               	   <span class="ref">YamS-182v_3.19</span></p>
            
            	  
            <p id="YamS-182v_3.20">
               	    prāpte dvādaśame varṣe kanyāṃ yo na prayacchati /<br />
               	    māsi māsi rajas tasyāḥ pitā pibati śoṇitam //
               	   <span class="ref">YamS-182v_3.20</span></p>
            
            	  
            <p id="YamS-182v_3.21">
               	    aṣṭavarṣā bhaved gaurī navavarṣā ca rohiṇī /<br />
               	    daśavarṣā bhavet kanyā ata ūrdhvaṃ rajasvalā //
               	   <span class="ref">YamS-182v_3.21</span></p>
            
            	  
            <p id="YamS-182v_3.22">
               	    mātā caiva pitā caiva jyeṣṭhabhrātā tathaiva ca /<br />
               	    trayas te narakaṃ yānti dṛṣṭvā kanyāṃ rajasvalām //
               	   <span class="ref">YamS-182v_3.22</span></p>
            
            	  
            <p id="YamS-182v_3.23">
               	    samarghaṃ dhanam utsṛjya ma<span class="corr">hā</span>rghaṃ yaḥ prayacchati /<br />
               	    sa vai vārdhuṣiko jñeyo brahmavādiṣu garhitaḥ //
               	   <span class="ref">YamS-182v_3.23</span></p>
            
            	  
            <p id="YamS-182v_3.24">
               	    śukrakṣayakarā vandhyā tyājyaiti parikīrtitā /<br />
               	    tasyās tu yo bhaved bhartā taṃ tu vidyād ajāvikam //
               	   <span class="ref">YamS-182v_3.24</span></p>
            
            	  
            <p id="YamS-182v_3.25">
               	    dūrāc chrāntaṃ bhayagrastaṃ brāhmaṇaṃ gṛham āgatam /<br />
               	    anarcayitvā yo bhuṅkte tat kṣaṇe 'sau vidhīyate //
               	   <span class="ref">YamS-182v_3.25</span></p>
            
            	  
            <p id="YamS-182v_3.26">
               	    ajāviko māhiṣaś ca tathā ca vṛṣalīpatiḥ /<br />
               	    tṛṇāgreṇāpi saṃspṛṣṭvā savāsā jalam āviśet //
               	   <span class="ref">YamS-182v_3.26</span></p>
            
            	  
            <p id="YamS-182v_3.27">
               	    yāvad uṣṇaṃ bhaved annaṃ yāvad bhuñjanti vāgyatāḥ /<br />
               	    pitaras tāvad aśnanti yāvan noktā havirguṇāḥ //
               	   <span class="ref">YamS-182v_3.27</span></p>
            
            	  
            <p id="YamS-182v_3.28">
               	    havirguṇā na vaktavyāḥ pitaro yānty atarpitāḥ /<br />
               	    pitṛbhis tarpitaiḥ paścād vaktavyaṃ śobhanaṃ haviḥ //
               	   <span class="ref">YamS-182v_3.28</span></p>
            
            	  
            <p id="YamS-182v_3.29">
               	    yāvato grasate grāsān havyakavyeṣv amantritaḥ /<br />
               	    tāvato grasate pretya dīptān grāsān ayomayān //
               	   <span class="ref">YamS-182v_3.29</span></p>
            
            	  
            <p id="YamS-182v_3.30">
               	    āsaneśv āsanaṃ dadyān na tu haste kadācana /<br />
               	    hasteśv āsanadāne ca nirāśāḥ pitaro gatāḥ //
               	   <span class="ref">YamS-182v_3.30</span></p>
            
            	  
            <p id="YamS-182v_3.31">
               	    āsane pādam ārūḍho vastrasyārdham adhaḥ kṛtam /<br />
               	    mukhena dhamitaṃ bhuṅkte dvijaś cāndrāyaṇaṃ caret //
               	   <span class="ref">YamS-182v_3.31</span></p>
            
            	  
            <p id="YamS-182v_3.32">
               	    aṅgulyāṃ yaḥ pavitrāṇi kṛtvā gandhān sama<span class="corr">rpa</span>yet /<br />
               	    pitṝṇāṃ nopatiṣṭheta rākṣasair vipralupyati //
               	   <span class="ref">YamS-182v_3.32</span></p>
            
            	  
            <p id="YamS-182v_3.33">
               	    hasangrāsaṃ ca yo bhuṅkte saśabdaṃ seṅgitaṃ tathā /<br />
               	    lehitaṃ vartitaṃ caiva ṣaḍ ete paṅktidūṣakāḥ //
               	   <span class="ref">YamS-182v_3.33</span></p>
            
            	  
            <p id="YamS-182v_3.34">
               	    śvitrī kuṣṭḥī tathā śūlī kunakhī śyāvadantakaḥ /<br />
               	    rogī hīnātiriktāṅgaḥ piśuno matsarī tathā //
               	   <span class="ref">YamS-182v_3.34</span></p>
            
            	  
            <p id="YamS-182v_3.35">
               	    durbhago hi tathā ṣaṇḍhaḥ pākhaṇḍī vedanindakaḥ /<br />
               	    haitukaḥ śūdrayājī ca ayājyānāṃ ca yājakaḥ //
               	   <span class="ref">YamS-182v_3.35</span></p>
            
            	  
            <p id="YamS-182v_3.36">
               	    nityaṃ pratigrahe lubdho yācako viṣayātmakaḥ /<br />
               	    śyāvadanto 'tha vaidyaś ca asadālāpakas tathā //
               	   <span class="ref">YamS-182v_3.36</span></p>
            
            	  
            <p id="YamS-182v_3.37">
               	    ete śrāddhe ca dāne ca varjanīyāḥ prayatnataḥ /<br />
               	    tathā devalakaś caiva bhṛtako vedavikrayī //
               	   <span class="ref">YamS-182v_3.37</span></p>
            
            	  
            <p id="YamS-182v_3.38">
               	    ete varjyāḥ prayatnena evam eva yamo 'bravīt /<br />
               	    nirāśāḥ pitaras tasya bhavanti ṛṇabhāginaḥ //
               	   <span class="ref">YamS-182v_3.38</span></p>
            
            	  
            <p id="YamS-182v_3.39">
               	    atha cen ma<span class="corr">ntra</span>vidyukto vaiṣṇavo jñānavān hi saḥ /<br />
               	    havyakavye niyoktavya iti prāha svayaṃ yamaḥ //
               	   <span class="ref">YamS-182v_3.39</span></p>
            
            	  
            <p id="YamS-182v_3.40">
               	    tasmāt sarvaprayatnena śrāddhe yajñe ca karmaṇi /<br />
               	    adūṣyaṃ caiva viprendraṃ yoja<span class="corr">yettu</span> prayatnataḥ //
               	   <span class="ref">YamS-182v_3.40</span></p>
            
            	  
            <p id="YamS-182v_3.41">
               	    tathaiva mantravidyuktaḥ śārīraiḥ paṅktidūṣanaiḥ /<br />
               	    varjitaṃ ca yamaḥ prāha paṅktipāvana eva saḥ //
               	   <span class="ref">YamS-182v_3.41</span></p>
            
            	  
            <p id="YamS-182v_3.42">
               	    nirmatsaraḥ sadācāraḥ śrotriyo brahmavidyuvā /<br />
               	    vidyāvinayasaṃpannaḥ pātrabhūto dvijottamaḥ //
               	   <span class="ref">YamS-182v_3.42</span></p>
            
            	  
            <p id="YamS-182v_3.43">
               	    vedāntavijjyeṣṭhasāmā alubdho veda tat paraḥ /<br />
               	    yojanīyaḥ prayatnena daive pitrye ca karmaṇi /<br />
               	    yad attaṃ ca hutaṃ tasmai hy anantaṃ nātra saṃśayaḥ //
               	   <span class="ref">YamS-182v_3.43</span></p>
            
            	  
            <p id="YamS-182v_3.44">
               	    ucchiṣṭocchiṣṭasaṃspṛṣṭaḥ śunā śūdreṇa vā dvijaḥ /<br />
               	    upoṣya rajanīm ekāṃ pañcagavyena śudhyati //
               	   <span class="ref">YamS-182v_3.44</span></p>
            
            	  
            <p id="YamS-182v_3.45">
               	    ucchiṣṭabhājanaṃ yena vipreṇa cānnavarjitam /<br />
               	    spṛṣṭaṃ tena pramādāc ca prājāpatyaṃ samācaret //
               	   <span class="ref">YamS-182v_3.45</span></p>
            
            	  
            <p id="YamS-182v_3.46">
               	    ucchiṣṭocchiṣṭasaṃspṛṣṭo brāhmaṇo brāhmaṇena hi /<br />
               	    daśarudrīṃ japet paścād gāyatryā śodhanaṃ param //
               	   <span class="ref">YamS-182v_3.46</span></p>
            
            	  
            <p id="YamS-182v_3.47">
               	    ucchiṣṭocchiṣṭasaṃspṛṣṭaḥ kṣattriyo vaiśya eva ca /<br />
               	    pramādocchiṣṭasaṃspṛṣṭaḥ śūdreṇa tu yadā dvijaḥ //
               	   <span class="ref">YamS-182v_3.47</span></p>
            
            	  
            <p id="YamS-182v_3.48">
               	    upoṣya rajanīm ekāṃ pañcagavyena śudhyati /<br />
               	    śvānakukkuṭamārjārāḥ kāko vā spṛśate yadi //
               	   <span class="ref">YamS-182v_3.48</span></p>
            
            	  
            <p id="YamS-182v_3.49">
               	    ucchiṣṭaṃ taṃ dvijaṃ yas tu ahorātreṇa śudhyati /<br />
               	    pañcagavyena śuddhiḥ syād ity āha bhagavān yamaḥ //
               	   <span class="ref">YamS-182v_3.49</span></p>
            
            	  
            <p id="YamS-182v_3.50">
               	    rajasvalāṃ spṛśed yas tu trirātraṃ tatra kārayet /<br />
               	    upoṣya dvijasaṃskāraṃ pañcagavyena śudhyati //
               	   <span class="ref">YamS-182v_3.50</span></p>
            
            	  
            <p id="YamS-182v_3.51">
               	    udakyā dṛṣṭipātena śrutaśabdena caiva hi /<br />
               	    snānaṃ devārcanaṃ dānaṃ havanaṃ ca praṇaśyati //
               	   <span class="ref">YamS-182v_3.51</span></p>
            
            	  
            <p id="YamS-182v_3.52">
               	    raktavastrasya vikretā lākṣārajakameva ca /<br />
               	    veṇujīvanakaivartatakṣacarmopajīvinaḥ //
               	   <span class="ref">YamS-182v_3.52</span></p>
            
            	  
            <p id="YamS-182v_3.53">
               	    eteṣāṃ sparśanāt pāpaṃ tathā caiva tu mohitaḥ /<br />
               	    pratigrahāc ca vipro vai narakaṃ pratigacchati //
               	   <span class="ref">YamS-182v_3.53</span></p>
            
            	  
            <p id="YamS-182v_3.54">
               	    udakyāḥ sparśane caiva brāhmaṇo vai pramādataḥ /<br />
               	    ṣaḍrātropoṣitaḥ snātvā pañcagavyena śudhyati //
               	   <span class="ref">YamS-182v_3.54</span></p>
            
            	  
            <p id="YamS-182v_3.55">
               	    sūtake vartamāne 'pi dāsavargasya kā kriyā /<br />
               	    svāmitulyaṃ bhavet tasya sūtakaṃ tu praśasyate //
               	   <span class="ref">YamS-182v_3.55</span></p>
            
            	  
            <p id="YamS-182v_3.56">
               	    yan na kārayate tat tan nānyaṃ pratyabravīd yamaḥ /<br />
               	    vivāhotsavayajñeṣu kārye caivam upasthite //
               	   <span class="ref">YamS-182v_3.56</span></p>
            
            	  
            <p id="YamS-182v_3.57">
               	    rajaḥ paśyati yā nārī tasya kālasya kā kriyā /<br />
               	    vipule ca jale snātvā śuklavāsās tv alaṅkṛtā //
               	   <span class="ref">YamS-182v_3.57</span></p>
            
            	  
            <p id="YamS-182v_3.58">
               	    āpo hiṣṭḥety ṛgabhiṣiktā''yaṃ gauriti vā ṛ<span class="corr">cā</span> /<br />
               	    pūjānte homayet paścād ghṛtāhutyā śatāṣṭakaṃ //
               	   <span class="ref">YamS-182v_3.58</span></p>
            
            	  
            <p id="YamS-182v_3.59">
               	    gāyatryā vyāhṛtibhiś ca tataḥ karma samācaret /<br />
               	    yāvad dvijā na cārcyante annadānahiraṇyakaiḥ //
               	   <span class="ref">YamS-182v_3.59</span></p>
            
            	  
            <p id="YamS-182v_3.60">
               	    tāvaccīrṇavratasyāpi tat pāpaṃ na praṇaśyati //
               	   <span class="ref">YamS-182v_3.60</span></p>
            
            	  
            <p id="YamS-182v_3.61">
               	    yad dehakaṃ kākabalākacillāmedhyena liptaṃ tu bhavet kadācit /<br />
               	    śrotre mukhe vā parimastake vā <span class="corr">snā</span>nena lepopahatasya śuddhiḥ //
               	   <span class="ref">YamS-182v_3.61</span></p>
            
            	  
            <p id="YamS-182v_3.62">
               	    abhakṣyāṇām apeyānām alehyānāṃ ca bhakṣaṇe /<br />
               	    retomūtrapurīṣāṇāṃ prāyaścittaṃ kathaṃ bhavet //
               	   <span class="ref">YamS-182v_3.62</span></p>
            
            	  
            <p id="YamS-182v_3.63">
               	    padmodumbarabilvānāṃ kuśāśvatthapalāśayoḥ /<br />
               	    eteṣām udakaṃ pītvā pañcagavyena śudhyati //
               	   <span class="ref">YamS-182v_3.63</span></p>
            
            	  
            <p id="YamS-182v_3.64">
               	    strīṇāṃ rajasvalānāṃ ca sparśaś caiva bhaved yadi /<br />
               	    caturṇām api varṇanāṃ prāyaścittaṃ kathaṃ bhavet //
               	   <span class="ref">YamS-182v_3.64</span></p>
            
            	  
            <p id="YamS-182v_3.65">
               	    spṛṣṭvā rajasvalā 'nyonyaṃ sagotrā cānyagotrakā /<br />
               	    kāmād akāmato vā 'pi trirātrāc cuddhir iṣyate //
               	   <span class="ref">YamS-182v_3.65</span></p>
            
            	  
            <p id="YamS-182v_3.66">
               	    spṛṣṭvā rajasvalā 'nyonyaṃ brāhmaṇī kṣattriyā tathā /<br />
               	    ardhakṛcchraṃ caret pūrvā pādakṛcchraṃ tathottarā //
               	   <span class="ref">YamS-182v_3.66</span></p>
            
            	  
            <p id="YamS-182v_3.67">
               	    spṛṣṭvā rajasvalā 'nyonyaṃ brāhmaṇī vaiśyinī tathā /<br />
               	    pādahīnaṃ caret pūrvā pādam ekaṃ tathottarā //
               	   <span class="ref">YamS-182v_3.67</span></p>
            
            	  
            <p id="YamS-182v_3.68">
               	    spṛṣṭvā rajasvalā 'nyonyaṃ brāhmaṇī śūdriṇī tathā /<br />
               	    kṛcchreṇa śudhyate śūdrī brāhmī dānena śudhyati //
               	   <span class="ref">YamS-182v_3.68</span></p>
            
            	  
            <p id="YamS-182v_3.69">
               	    vipraḥ spṛṣṭo niśāyāṃ tūdakyayā patitena vā /<br />
               	    divā ''nītena toyena snāpayed agnisaṃnidhau //
               	   <span class="ref">YamS-182v_3.69</span></p>
            
            	  
            <p id="YamS-182v_3.70">
               	    divā caivārkasaṃspṛṣṭaṃ rātrau nakṣatradarśanāt /<br />
               	    saṃdhyayor ubhayor vā 'pi pavitraṃ sarvadā jalam //
               	   <span class="ref">YamS-182v_3.70</span></p>
            
            
            	  
            <p>iti śrīyāmye dharmaśāstre tṛtīyo 'dhyāyaḥ ||</p>
            	
         </div>
         	
         <div id="d1e2631">
            	  
            <h3>adhyāya 4</h3>
            	  
            <p id="YamS-182v_4.1">
               	    khātaṃ vāpī tathā kūpapāṣāṇe śastraghātite /<br />
               	    yaṣṭyā tu ghātite caiva mṛtpiṇḍānyeva sādhayet //
               	   <span class="ref">YamS-182v_4.1</span></p>
            
            	  
            <p id="YamS-182v_4.2">
               	    govadhe caiva yat pāpaṃ balīvardasya caiva hi /<br />
               	    prāyaścittaṃ bhavet tatra striyā vā puruṣasya vā //
               	   <span class="ref">YamS-182v_4.2</span></p>
            
            	  
            <p id="YamS-182v_4.3">
               	    khāte ca patitā yā gauḥ kūpe vā cāvaṭe 'pi vā /<br />
               	    ā<span class="corr">śai</span>vālaku<span class="corr">ṇḍe</span> vā 'pi śastraghātena caiva hi //
               	   <span class="ref">YamS-182v_4.3</span></p>
            
            	  
            <p id="YamS-182v_4.4">
               	    yaṣṭyā tu patitā yā gaur balīvardo mṛto 'pi vā /<br />
               	    vatso vatsataro vā 'pi prāyaścittī bhaven naraḥ //
               	   <span class="ref">YamS-182v_4.4</span></p>
            
            	  
            <p id="YamS-182v_4.5">
               	    nārī vā 'pi kumāro vā prāyaścittād viśudhyati /<br />
               	    pāpī prakhyāpayet pāpaṃ dattvā dhenuṃ tathā vṛṣam //
               	   <span class="ref">YamS-182v_4.5</span></p>
            
            	  
            <p id="YamS-182v_4.6">
               	    pracchannapāpino ye syuḥ kṛtaghnā duṣṭacāriṇaḥ /<br />
               	    narakeṣu ca pacyante yāvad ābhūtasaṃplavam //
               	   <span class="ref">YamS-182v_4.6</span></p>
            
            	  
            <p id="YamS-182v_4.7">
               	    tasmāc ca pāpinā grāhyaṃ prāyaścittaṃ yathā tathā /<br />
               	    pramādāc ca hatā yena kapilā vā tathetarā //
               	   <span class="ref">YamS-182v_4.7</span></p>
            
            	  
            <p id="YamS-182v_4.8">
               	    yathā brahmavadhe pāpaṃ kapilāyā vadhe tathā /<br />
               	    balīvarde 'pi ca tathā prāyaścittaṃ samaṃ smṛtam //
               	   <span class="ref">YamS-182v_4.8</span></p>
            
            	  
            <p id="YamS-182v_4.9">
               	    rodhane bandhane caiva mṛtpiṇḍanavagomaye /<br />
               	    utkṛṣṭenāpi gohantā prāyaścittena śudhyati //
               	   <span class="ref">YamS-182v_4.9</span></p>
            
            	  
            <p id="YamS-182v_4.10">
               	    muṣṭyā vā nihatā yā gauḥ śakaṭe <span class="corr">vā</span>ripaṅkayoḥ /<br />
               	    govartapatitā gāvaḥ śvanadyām uttare 'pi vā //
               	   <span class="ref">YamS-182v_4.10</span></p>
            
            	  
            <p id="YamS-182v_4.11">
               	    etat te kathitaṃ sarvaṃ gavāṃ <span class="corr">vi</span>ghātam uttamam /<br />
               	    yatra yatra mriyed gauś ca prāyaścittaṃ pṛthak pṛthak //
               	   <span class="ref">YamS-182v_4.11</span></p>
            
            	  
            <p id="YamS-182v_4.12">
               	    vane ca patitā yā gauḥ pāmaratrā<span class="corr">sa</span>śaṅktitā /<br />
               	    mṛtā caiva yadā sā gauḥ prāyaścittī bhavec ca saḥ //
               	   <span class="ref">YamS-182v_4.12</span></p>
            
            	  
            <p id="YamS-182v_4.13">
               	    preṣitaḥ puruṣo vā 'pi prāyaścittaṃ ca yat smṛtam /<br />
               	    ābdikaṃ caiva śūdrasya vaiśyasya dviguṇaṃ bhavet //
               	   <span class="ref">YamS-182v_4.13</span></p>
            
            	  
            <p id="YamS-182v_4.14">
               	    triguṇaṃ kṣattriyasyaiva viprasyaiva caturguṇam /<br />
               	    goṣṭhe nivasanaṃ kāryaṃ goghno 'ham iti vācayet //
               	   <span class="ref">YamS-182v_4.14</span></p>
            
            	  
            <p id="YamS-182v_4.15">
               	    kaṣṭena vartamāno 'pi kālenaiva śucir bhavet /<br />
               	    gavāṃ madhye vased rātrau divā gā vai<span class="note">? (<a href="#JN" title="Jürgen Neuß">JN</a>)</span> hy anuvrajet //
               	   <span class="ref">YamS-182v_4.15</span></p>
            
            	  
            <p id="YamS-182v_4.16">
               	    na strīṇāṃ vapanaṃ kuryān na ca govrajanaṃ smṛtam /<br />
               	    na ca goṣṭhe vased rātrau na kuryād vaidikīṃ śrutim //
               	   <span class="ref">YamS-182v_4.16</span></p>
            
            	  
            <p id="YamS-182v_4.17">
               	    sarvān keśān samucchritya cchedayed aṅguladvayam /<br />
               	    <span class="corr">evam</span> eva tu nārīṇāṃ śiromuṇḍāpanaṃ smṛtam //
               	   <span class="ref">YamS-182v_4.17</span></p>
            
            	  
            <p id="YamS-182v_4.18">
               	    sūtake mṛtake caiva vidhiṃ prabrūhi no yama /<br />
               	    jātake vartamāne 'pi mṛtakaṃ ca yadā bhavet //
               	   <span class="ref">YamS-182v_4.18</span></p>
            
            	  
            <p id="YamS-182v_4.19">
               	    ko vidhiḥ sa vinirdiṣṭaḥ kathayasva yathā tatham /<br />
               	    evam ukto hi bhagavān yamaḥ prāha yathā tatham //
               	   <span class="ref">YamS-182v_4.19</span></p>
            
            	  
            <p id="YamS-182v_4.20">
               	    jātake naiva mṛtakaṃ kṣayaṃ yāti na saṃśayaḥ /<br />
               	    pūrvavratam anirdiṣṭaṃ mayā ca sūtakaṃ bhavet //
               	   <span class="ref">YamS-182v_4.20</span></p>
            
            	  
            <p id="YamS-182v_4.21">
               	    sūtakena na lipyeta iti prāha svayaṃ yamaḥ /<br />
               	    sūtakena na lipyeta vrataṃ saṃpūrṇatāṃ vrajet //
               	   <span class="ref">YamS-182v_4.21</span></p>
            
            	  
            <p id="YamS-182v_4.22">
               	    śrāddhaṃ dānaṃ tapo yajño devatārādhanaṃ tathā /<br />
               	    brahmahā ca surāpaś ca svarṇasteyī gurudruhaḥ //
               	   <span class="ref">YamS-182v_4.22</span></p>
            
            	  
            <p id="YamS-182v_4.23">
               	    saṃsargī pañcamo jñeyas tatsamo nātra saṃśayaḥ /<br />
               	    eteṣu dvādaśābdaṃ ca prāyaścittaṃ vidhīyate //
               	   <span class="ref">YamS-182v_4.23</span></p>
            
            	  
            <p id="YamS-182v_4.24">
               	    tathā pātakināṃ caiva ṣaḍabdaṃ caiva saṃsmṛtam /<br />
               	    upapātakināṃ caiva tripañcābdaṃ vidhīyate //
               	   <span class="ref">YamS-182v_4.24</span></p>
            
            	  
            <p id="YamS-182v_4.25">
               	    prājāpatyais tribhiḥ kṛcchraṃ kṛcchraṃ vai dvādaśābdikam /<br />
               	    ekabhaktaṃ tathā naktam upavāsam athāpi vā //
               	   <span class="ref">YamS-182v_4.25</span></p>
            
            	  
            <p id="YamS-182v_4.26">
               	    etad dinacatuṣkeṇa pādakṛcchraś ca jāyate /<br />
               	    tripādakṛcchro vijñeyaḥ pāpakśayakaraḥ smṛtaḥ //
               	   <span class="ref">YamS-182v_4.26</span></p>
            
            	  
            <p id="YamS-182v_4.27">
               	    dharmaśāstrānusāreṇa prāyaścittaṃ manīṣibhiḥ /<br />
               	    dātavyaṃ pāpamuktyarthaṃ prāṇināṃ pāpakāriṇām //
               	   <span class="ref">YamS-182v_4.27</span></p>
            
            	  
            <p id="YamS-182v_4.28">
               	    anutā<span class="corr">po ya</span>dā puṃ<span class="corr">so</span> bhaved vai pāpinaḥ kila /<br />
               	    prāyaścittaṃ tadā deyam ity āha bhagavān yamaḥ //
               	   <span class="ref">YamS-182v_4.28</span></p>
            
            	  
            <p id="YamS-182v_4.29">
               	    ajñātvā dharmaśāstrāṇi prāyaścittaṃ dadāti yaḥ /<br />
               	    prāyaścittī bhavet pūtas tat pāpaṃ parṣadaṃ vrajet //
               	   <span class="ref">YamS-182v_4.29</span></p>
            
            	  
            <p id="YamS-182v_4.30">
               	    tasmāc chāstrānusāreṇa prāyaścittaṃ vidhīyate /<br />
               	    aṣṭaśālyāṃ mṛtā ye ca ye ca strīsūtake mṛtāḥ //
               	   <span class="ref">YamS-182v_4.30</span></p>
            
            	  
            <p id="YamS-182v_4.31">
               	    draṃṣṭrābhir bhakṣitā ye ca ye ca ātmahano janāḥ /<br />
               	    aṣṭaśālyāṃ mṛto vipraḥ prāyaścittaṃ tu bandhubhiḥ //
               	   <span class="ref">YamS-182v_4.31</span></p>
            
            	  
            <p id="YamS-182v_4.32">
               	    kāryaṃ tu ābdikaṃ caiva tathā strīṇāṃ ca dāpayet /<br />
               	    śuddhyarthaṃ nānyathā bhāvyam ity āha bhagavān yamaḥ //
               	   <span class="ref">YamS-182v_4.32</span></p>
            
            	  
            <p id="YamS-182v_4.33">
               	    durmṛtyumaraṇaṃ prāptā ye 'py adhogatim āgatāḥ /<br />
               	    teṣāṃ śuddhyartham evātra dvitryabdaṃ hi viśiṣyate //
               	   <span class="ref">YamS-182v_4.33</span></p>
            
            	  
            <p id="YamS-182v_4.34">
               	    brāhmaṇakṣattriyaviśāṃ śūdrānāṃ cāntyajātinām /<br />
               	    tāratam yena dātavyam iti prāha svayaṃ yamaḥ //
               	   <span class="ref">YamS-182v_4.34</span></p>
            
            	  
            <p id="YamS-182v_4.35">
               	    patitānāṃ ca viprāṇāṃ tathā strīṇāṃ vigarhitam /<br />
               	    kathaṃ śuddhir bhavet tāsāṃ teṣāṃ caiva viśeṣataḥ //
               	   <span class="ref">YamS-182v_4.35</span></p>
            
            	  
            <p id="YamS-182v_4.36">
               	    vyabhicārād ṛtau śuddhiḥ strīṇāṃ caiva na saṃśayaḥ /<br />
               	    garbhe jāte parityāgo nānyathā mama bhāṣitam //
               	   <span class="ref">YamS-182v_4.36</span></p>
            
            	  
            <p id="YamS-182v_4.37">
               	    duṣṭastrīdarśanenaiva pitaro yānty adhogatim /<br />
               	    ghṛtaṃ yonyāṃ kṣiped ghoraṃ parapuṃsagatā hi yā //
               	   <span class="ref">YamS-182v_4.37</span></p>
            
            	  
            <p id="YamS-182v_4.38">
               	    havanaṃ ca prayatnena gāyatryā cāyutatrayam /<br />
               	    brāhmaṇān bhojayet paścāc chatam aṣṭottareṇa hi //
               	   <span class="ref">YamS-182v_4.38</span></p>
            
            	  
            <p id="YamS-182v_4.39">
               	    vidhavā caiva yā nārī puṃsopagatasevinī /<br />
               	    tyājyā sā bandhubhiś caiva nānyathā yamabhāṣitam //
               	   <span class="ref">YamS-182v_4.39</span></p>
            
            	  
            <p id="YamS-182v_4.40">
               	    patitasya ca viprasya anutāparatasya ca /<br />
               	    pāpāc caiva nivṛttasya prāyaścittī bhavet tadā //
               	   <span class="ref">YamS-182v_4.40</span></p>
            
            	  
            <p id="YamS-182v_4.41">
               	    tāratam yena dātavyaṃ prāyaścittaṃ yathā vidhi /<br />
               	    sakāmo hi yadā vipraḥ pāpācāraparo bhavet //
               	   <span class="ref">YamS-182v_4.41</span></p>
            
            	  
            <p id="YamS-182v_4.42">
               	    <span class="corr">diṣṭyā</span> nivṛttapāpaughaḥ prāyaścittī tadārhati /<br />
               	    tathā kṣattriyavaiśyau vā śūdro vā 'pi yathā kramāt //
               	   <span class="ref">YamS-182v_4.42</span></p>
            
            	  
            <p id="YamS-182v_4.43">
               	    vidhav āgamane pāpaṃ sakṛc caiva tu yad bhavet /<br />
               	    asakṛc ca yadā jñātvā prāyaścittaṃ pravartate //
               	   <span class="ref">YamS-182v_4.43</span></p>
            
            	  
            <p id="YamS-182v_4.44">
               	    asakṛd gamanāc caiva carec cāndrāyaṇadvayam /<br />
               	    sakṛd gamane yat pāpaṃ prājāpatyadvayena hi //
               	   <span class="ref">YamS-182v_4.44</span></p>
            
            	  
            <p id="YamS-182v_4.45">
               	    punarbhūr vikṛtā yena kṛtā vipreṇa caiva hi /<br />
               	    vinā śākhāprabhedena punarbhūr bhaṇyate hi sā //
               	   <span class="ref">YamS-182v_4.45</span></p>
            
            	  
            <p id="YamS-182v_4.46">
               	    savarṇaś ca savarṇāyām abhiṣikto yadā bhavet /<br />
               	    brāhmaṇaḥ kāmalubdho 'pi śrāddhe yajñe ca garhitaḥ //
               	   <span class="ref">YamS-182v_4.46</span></p>
            
            	  
            <p id="YamS-182v_4.47">
               	    kṣattriyo brāhmaṇīsaktaḥ kṣattriṇyāṃ viśa eva vā /<br />
               	    vaiśyāyā gamane śūdraḥ patitāyā bhavān yathā //
               	   <span class="ref">YamS-182v_4.47</span></p>
            
            	  
            <p id="YamS-182v_4.48">
               	    prātilomye mahatpāpaṃ pravadanti manīṣiṇaḥ /<br />
               	    prāyaścittaṃ cā ''nulomye na bhavaty eva cānyathā //
               	   <span class="ref">YamS-182v_4.48</span></p>
            
            	  
            <p id="YamS-182v_4.49">
               	    mānasaṃ vācikaṃ caiva kāyikaṃ pātakaṃ smṛtam /<br />
               	    tasmāt pāpād viśuddhyarthaṃ prāyaścittaṃ dine dine //
               	   <span class="ref">YamS-182v_4.49</span></p>
            
            	  
            <p id="YamS-182v_4.50">
               	    prātah saṃdhyāṃ sanakṣatrām upā<span class="corr">sītai</span>va yatnataḥ /<br />
               	    madhyāhne ca tathā raudrīṃ sāyaṃ caiva tu vaiṣṇavīm //
               	   <span class="ref">YamS-182v_4.50</span></p>
            
            	  
            <p id="YamS-182v_4.51">
               	    trividhaṃ pāpaśuddhyarthaṃ saṃdhyopāsanam eva ca /<br />
               	    saṃdhyāhīno hi yo vipraḥ snānahīnas tathaiva ca //
               	   <span class="ref">YamS-182v_4.51</span></p>
            
            	  
            <p id="YamS-182v_4.52">
               	    snānahīno malāśī syāt saṃdhyāhīno hi bhrūṇahā /<br />
               	    <span class="corr">naśyet</span> pāpaṃ hi yāṃ dhyā<span class="corr">tur</span> upāsanaparo hi saḥ //
               	   <span class="ref">YamS-182v_4.52</span></p>
            
            	  
            <p id="YamS-182v_4.53">
               	    brahmalokaṃ vrajaty eva nānyathā yamabhāṣitam /<br />
               	    vidyāt apobhyāṃ saṃyuktaḥ śāntaḥ śucir alampaṭaḥ //
               	   <span class="ref">YamS-182v_4.53</span></p>
            
            	  
            <p id="YamS-182v_4.54">
               	    alubhdāhlādaniṣpāpā bhūdevā nātra saṃśayaḥ /<br />
               	    pātrībhūtāś ca vijñeyā viprās te nātra saṃśayaḥ //
               	   <span class="ref">YamS-182v_4.54</span></p>
            
            	  
            <p id="YamS-182v_4.55">
               	    tebhyo dattam anantaṃ hi ity āha bhagavān yamaḥ /<br />
               	    kukarmasthās tu ye viprā lolupā vedavarjitāḥ //
               	   <span class="ref">YamS-182v_4.55</span></p>
            
            	  
            <p id="YamS-182v_4.56">
               	    saṃdhyāhīnā vratabhraṣṭāḥ piśunā viṣayātmakāḥ /<br />
               	    tebhyo dattaṃ niṣphalaṃ syān nātra kāryāvicāraṇā //
               	   <span class="ref">YamS-182v_4.56</span></p>
            
            	  
            <p id="YamS-182v_4.57">
               	    pratigrahe saṃkucitā yadānyātaiyavidhṛtā |<br />
               	    bhūmidarśanāt pāpamocakā kṛtatretādvāpare kalau nauvarvīroṣitaḥ ||
               	   <span class="ref">YamS-182v_4.57</span></p>
            	  
            <p id="YamS-182v_4.58">
               	    rājapratigrahāt sarvaṃ brahmavarcasam eva ca /<br />
               	    naśyatīti na saṃdeha ity āha bhagavān yamaḥ //
               	   <span class="ref">YamS-182v_4.58</span></p>
            
            	  
            <p id="YamS-182v_4.59">
               	    rājñāṃ pratigrahas tyājyo lokatrayajigīṣubhiḥ /<br />
               	    rājñaḥ pratigrahāc caiva brāhmaṇyaṃ hi vilupyate //
               	   <span class="ref">YamS-182v_4.59</span></p>
            
            	  
            <p id="YamS-182v_4.60">
               	    gāvo dūrapracāreṇa hiraṇyaṃ lobhalipsayā /<br />
               	    strī vinaśyati gar<span class="corr">bhe</span>ṇa brāhmaṇo rājasevayā //
               	   <span class="ref">YamS-182v_4.60</span></p>
            
            	  
            <p id="YamS-182v_4.61">
               	    sevakāś cāpi viprāṇāṃ rājñāṃ sukṛtanāmabhiḥ /<br />
               	    kumbhīpākeṣu pacyante yāvad ābhūtasaṃplavam //
               	   <span class="ref">YamS-182v_4.61</span></p>
            
            	  
            <p id="YamS-182v_4.62">
               	    asevyāsevino viprā ayājyānāṃ ca yājakāḥ /<br />
               	    apāṅktās te ca vijñeyāḥ sarvadharmabahiṣkatāḥ //
               	   <span class="ref">YamS-182v_4.62</span></p>
            	  
            	  
            <p>iti śrīyāmye dharmaśāstre caturtho 'dhyāyaḥ ||</p>
            	
         </div>
         	
         <div id="d1e3893">
            	  
            <h3>adhyāya 5</h3>
            	  
            <p id="YamS-182v_5.1">
               	    ataḥ paraṃ pravakṣyāmi śṛṇudhvaṃ munipuṅgavāḥ /<br />
               	    sarveṣām antyajātīnāṃ varṇādīnāṃ yathā kramam //
               	   <span class="ref">YamS-182v_5.1</span></p>
            
            	  
            <p id="YamS-182v_5.2">
               	    strīsaṃparkādikaṃ sarvaṃ jātam antyajasaṃjñakam /<br />
               	    yonisaṃkarajaṃ sarvaṃ varṇataś cāpi sarvaśaḥ //
               	   <span class="ref">YamS-182v_5.2</span></p>
            
            	  
            <p id="YamS-182v_5.3">
               	    viprakṣattriyaviṭśūdrāvarṇijātyeṣv anukramāt /<br />
               	    ete brāhmaṇakutsāḥ syus tasmād brāhma<span class="corr">ṇya</span>m uttamam //
               	   <span class="ref">YamS-182v_5.3</span></p>
            
            	  
            <p id="YamS-182v_5.4">
               	    vedācārarato vipro vedavedāṅgapāragaḥ /<br />
               	    tair apy anuṣṭhito dharma uktaś caiva viśeṣataḥ //
               	   <span class="ref">YamS-182v_5.4</span></p>
            
            	  
            <p id="YamS-182v_5.5">
               	    kārye caiva viśeṣeṇa tribhir varnair atandritaḥ /<br />
               	    balād dāsī kṛtā ye ca mlecchacāṇḍāladasyubhiḥ //
               	   <span class="ref">YamS-182v_5.5</span></p>
            
            	  
            <p id="YamS-182v_5.6">
               	    aśubhaṃ kāritāḥ karma gavādiprāṇihiṃsanam /<br />
               	    prāyaścittaṃ ca dātavyaṃ tāratam yena vā dvijaiḥ //
               	   <span class="ref">YamS-182v_5.6</span></p>
            
            	  
            <p id="YamS-182v_5.7">
               	    śrāddhakāle yadā jātā patnī yasya rajasvalā /<br />
               	    prasūtā vā na kārya ca daivikaṃ paitṛkaṃ tathā //
               	   <span class="ref">YamS-182v_5.7</span></p>
            
            	  
            <p id="YamS-182v_5.8">
               	    brāhmaṇā mantritāś caiva kṣaṇitā vā prayatnataḥ /<br />
               	    uddiśya pitṛpākaṃ ca kāryaṃ paitṛkam eva tat //
               	   <span class="ref">YamS-182v_5.8</span></p>
            
            	  
            <p id="YamS-182v_5.9">
               	    āśaucaṃ na bhavaty eva nātra kāryā vicāraṇā /<br />
               	    prasthāne vā pitā tasya pañcatvaṃ ca gato bhavet //
               	   <span class="ref">YamS-182v_5.9</span></p>
            
            	  
            <p id="YamS-182v_5.10">
               	    śrāddhādikām tu putreṇa ajñātena kṛtaṃ yadā /<br />
               	    kanyā pradānasamaye śru<span class="corr">tavān</span> pitaraṃ mṛtam //
               	   <span class="ref">YamS-182v_5.10</span></p>
            
            	  
            <p id="YamS-182v_5.11">
               	    kanyādānaṃ ca tat kāryaṃ vacanād bhava<span class="corr">ti</span> kṣamaḥ /<br />
               	    pituḥ pātrādikaṃ karma paścāt sarvaṃ yathā vidhi //
               	   <span class="ref">YamS-182v_5.11</span></p>
            
            	  
            <p id="YamS-182v_5.12">
               	    ajñānāc ca kṛtaṃ sarvaṃ daivikaṃ paitṛkaṃ ca yat /<br />
               	    jātake <span class="corr">mṛ</span>take vā 'pi tat sarvaṃ saphalaṃ bhavet //
               	   <span class="ref">YamS-182v_5.12</span></p>
            
            	  
            <p id="YamS-182v_5.13">
               	    vyāsenoktasmṛtau svakīye ajñānāt pitari mṛte yadā jñātu sadaiva kāryaṃ pitṛkam
               eva vā //
               	   <span class="ref">(YamS-182v_5.13)</span></p>
            
            	  
            <p id="YamS-182v_5.14">
               	    aneke yasya ye putrāḥ saṃsṛṣṭā hi bhavanti ca /<br />
               	    jyeṣṭhena hi kṛtaṃ sarvaṃ saphalaṃ paitṛkaṃ bhavet //
               	   <span class="ref">YamS-182v_5.14</span></p>
            
            	  
            <p id="YamS-182v_5.15">
               	    vaidikaṃ ca tathā sarvaṃ bhavaty eva na saṃśayaḥ /<br />
               	    pṛthak piṇḍaṃ pṛthak śrāddhaṃ vaiśvadevādikaṃ ca yat //
               	   <span class="ref">YamS-182v_5.15</span></p>
            
            	  
            <p id="YamS-182v_5.16">
               	    bhrātaraś ca pṛthak kuryur nāvibhaktāḥ kadācana /<br />
               	    aputrasya ca putrāḥ syuḥ kartāraḥ sāṃparāyaṇāḥ //
               	   <span class="ref">YamS-182v_5.16</span></p>
            
            	  
            <p id="YamS-182v_5.17">
               	    saphalaṃ jāyate sarvām iti śātātapo 'bravīt /<br />
               	    na ca datto 'pyahīno 'tisnehena ca tathā 'paraḥ //
               	   <span class="ref">YamS-182v_5.17</span></p>
            
            	  
            <p id="YamS-182v_5.18">
               	    balād gṛhīto baddhaś ca bandhubhir datta eva ca /<br />
               	    bhrātuḥ putro mitraputraḥ śiṣyaś caiva tathaurasaḥ //
               	   <span class="ref">YamS-182v_5.18</span></p>
            
            	  
            <p id="YamS-182v_5.19">
               	    aputrasya ca vijñeyā dāyādā nātra saṃśayaḥ /<br />
               	    navaite putravatpālyāḥ paralokapradā hy amī //
               	   <span class="ref">YamS-182v_5.19</span></p>
            
            	  
            <p id="YamS-182v_5.20">
               	    aurasena samā jñeyā vacasoddālakasya ca /<br />
               	    idānīṃ bhāganirṇayam ṛṣiḥ śātātapo 'bravīt //
               	   <span class="ref">YamS-182v_5.20</span></p>
            
            	  
            <p id="YamS-182v_5.21">
               	    jyeṣṭhena vā kaniṣṭhena vibhāgasya vinirṇayaḥ /<br />
               	    samabhāgapradātā ca aputrebhyo na saṃśayaḥ //
               	   <span class="ref">YamS-182v_5.21</span></p>
            
            	  
            <p id="YamS-182v_5.22">
               	    samabhāgo grahītavyaḥ putramatyā sadaiva hi /<br />
               	    pitṛbhyo bhrātṛputrebhyo dāyādebhyo yathā kramāt //
               	   <span class="ref">YamS-182v_5.22</span></p>
            
            	  
            <p id="YamS-182v_5.23">
               	    adhikasya ca bhāgau dvau itarebhyaḥ<span class="note">? (<a href="#JN" title="Jürgen Neuß">JN</a>)</span> samāsataḥ /<br />
               	    ādhau pratigrahe krānte pūrvā tu balavattarā //
               	   <span class="ref">YamS-182v_5.23</span></p>
            
            	  
            <p id="YamS-182v_5.24">
               	    sarvesv eva vivādeṣu balavaty uttarā kriyā /<br />
               	    samavidyottaraṃ caiva pratyavaskandanaṃ tathā //
               	   <span class="ref">YamS-182v_5.24</span></p>
            
            	  
            <p id="YamS-182v_5.25">
               	    pūrvaṃ nyāsavidhiś caiva uttaraḥ syāc caturvidhaḥ /<br />
               	    sākṣiṣūbhayataḥ satsu sākṣiṇaḥ pūrvavādinaḥ //
               	   <span class="ref">YamS-182v_5.25</span></p>
            
            	  
            <p id="YamS-182v_5.26">
               	    pūrvapakṣe 'dharībhūte bhavanty uttaravādinaḥ /<br />
               	    asākṣivyavahāreṣu divyaṃ deyaṃ yathā vidhi //
               	   <span class="ref">YamS-182v_5.26</span></p>
            
            	  
            <p>iti śrīyāmye dharmaśāstre pañcamo 'dhyāyaḥ |</p>
            	
         </div>
         	
         	  
         <p>samāpteyaṃ bṛhadyamasmṛtiḥ ||</p>
         	
         
         
      </div>
   </body>
</html>