<!DOCTYPE html><html xmlns="http://www.w3.org/1999/xhtml">
   <head>
      <meta http-equiv="Content-Type" content="text/html; charset=UTF-8" />
      <meta name="viewport" content="width=device-width, initial-scale=1.0" /><title>Vijñāneśvara: Mitākṣarā, a commentary on the Yājñavalkya-dharmaśāstra (GRETIL)
	</title><style>@font-face {
    font-family: LinuxLibertineDisplay0Regular, times, serif;
    src: url(fonts/LinLibertine_DR.woff);
}
* {box-sizing: border-box;}
body {background-color: #FFFFFF; font-family: 'LinuxLibertineDisplayORegular'; font-weight: normal; font-style: normal; font-size: 18px; padding: 20px 100px 20px; width: 1600px;}

ul {list-style: circle;}

ul.dash {list-style: none; margin-left: .5em; padding-left: .5em;}
ul.dash > li:before {display: inline-block; content: "–"; width: 1em; margin-left: 0em;}

a:link {color: black; text-decoration: underline;}
a:visited {color: black; text-decoration: underline;}
a:hover {color: black; text-decoration: none;}
a:active {color: black; text-decoration: underline;}

p {padding-left: .5em; padding-right: .5em;}

h4 {margin-bottom: 0px;}
mark {background-color: #FFFFCC;}
q:before {content: "»";}
q:after {content: "«";}

.noindent {padding: 0px;}
.comm {padding-left: 1em; padding-right: 1em;}
.app {width: 80%; text-align: right; font-size: 14px; padding-left: 1em;}
.lem {display:inline-block;}
.ref {font-size: 14px; padding: inherit;}
.lb {font-weight: bold; font-size: 14px;}
.lb:before {content: "["}
.lb:after {content: "]"}
.pb {font-weight: bold; font-size: 14px;}
.pb:before {content: " ["}
.pb:after {content: "] "}
.note {font-weight: bold; font-size: 14px;}
.note:before {content: " ["}
.note:after {content: "] "}
.subhead {font-weight: bold; font-size: 14px;}
.appnote {font-size: 14px;}
.appnote:before {content: " ["}
.appnote:after {content: "] "}
.hi {font-style: italic}
.sic:before {content: "†"}
.sic:after {content: "†"}
.corr {color: #008000;}
.supplied {color: #1E90FF;}
.surplus {color: #ff3333;}
.unclear {color: #D2B48C;}

/* custom renditions */
.b, .bf, .textbf, .bold {font-weight: bold}
.i, .it, .textit, .italic {font-style: italic}
.u, .underline {text-decoration: underline}
.blue {color: #0000e6;}
.red {color: #b30000;}

.row:after {content: ""; display: table; clear: both;}
.column {float: left; width: 50%; padding-left: .5em; padding-right: .5em;}
.analysis {font-size: 14px; color: #0066ff; padding-left: .5em; padding-right: .5em; padding-top: .1em;}
.analysis:before {content: "["}
.analysis:after {content: "]"}

div.wapp:hover  span.lem {background-color: #FFFFCC;}

@media screen and (max-width: 800px) {
    body {font-size: 16px;}
    .column {width: 100%;}
    .analysis {width: 100%;}
}

@media screen and (max-width: 1200px) {
    body {padding: 10px;}
    .app {width: 90%;}
}

@media only screen and (max-width: 1600px) {
    body {width: auto; padding: 20px;}
}

#toc_container {background: #f9f9f9 none repeat scroll 0 0; border: 1px solid #aaa; display: table; font-size: 95%; margin-bottom: 1em; padding: 1em; width: auto;}
.toc_title {font-weight: 700; text-align: center;}	  
#toc_container li, #toc_container ul, #toc_container ul li{list-style: outside none none !important; padding-left: .5em;}
</style></head>
   <body>
      <h1>Vijñāneśvara: Mitākṣarā, a commentary on the Yājñavalkya-dharmaśāstra</h1>
      <div id="toc_container">
         <p class="toc_title">Contents of
            Mitākṣ
         </p>
         <ul class="toc_list">
            <li><a href="#d1e770">adhyāya 1</a></li>
            <li><a href="#d1e12831">adhyāya 2</a></li>
            <li><a href="#d1e33893">adhyāya 3</a></li>
         </ul>
      </div>
      <h2>Header</h2>
      <p>
         This file is an html transformation of <a href="http://gretil.sub.uni-goettingen.de/gretil/corpustei/sa_vijJAnezvara-mitAkSarA.xml">sa_vijJAnezvara-mitAkSarA.xml</a> with a rudimentary header. For a more extensive header please refer to the source
         file.
         
      </p>
      <p class="noindent"><b>Data entry: </b>Donald R. Davis, Jr., Amy Hyne-Sutherland, and Nikola Rajić
      </p>
      <p class="noindent"><b>Contribution: </b>Donald R. Davis, Jr. and <span id="PO">Patrick Olivelle</span></p>
      <p class="noindent"><b>Date of this version: </b>2020-05-29
      </p>
      <h4>
         <if test="fileDesc/sourceDesc/@xml:id" id=""></if>
         	  Sources:
         	
      </h4>
      <ul class="dash">
         <li id="Acharya1949">Narayan Ram Acharya (ed.): Yājñavalkyasmṛti of Yogīśvara Yājñavalkya with the commentary Mitākṣarā of Vijñāneśvara,
            notes, varient readings, etc. Bombay 1949.
         </li>
         <li id="Pandeya1967">Umesh Chandra Pandeya (ed.): Yājñavalkyasmr̦tiḥ. Śrīmadyogīśvaramaharṣiyājñavalkyapraṇītā. Vijñāneśvarapraṇīta
            ʼMitākṣarāʼ vyākhyayā. ʼPrakāśāʼ Hindīvyākhyayā ca vibhūṣitā. Vārāṇasī 1967 (Kāśī Saṃskṛta granthamālā 178).
         </li>
         <li id="Setlur1912">S. S. Setlur (ed.): The Mitakshara. Madras 1912.</li>
      </ul>
      <p class="noindent"><b>Publisher: </b></p>
      <h4>Licence:</h4>
      <p>Copyright Notice</p>
      <p>Copyright 2020 Patrick Olivelle, Donald R. Davis, Amy Hyne-Sutherland, Nikola Rajić,
         GRETIL, and SARIT
      </p>
      <p>Distributed by <a href="http://gretil.sub.uni-goettingen.de/">GRETIL</a> and <a href="http://sarit.indology.info">SARIT</a> under a <a href="http://creativecommons.org/licenses/by-sa/4.0/">Creative Commons Attribution-ShareAlike 4.0 International License.</a>
         
      </p>
      <p>Under this licence, you are free
         	  
         <ul class="dash">
            
            <li>to Share — to copy, distribute and transmit the work</li>
            
            <li>to Remix — to adapt the work </li>
            
         </ul>
         	  
      </p>
      <p>Under the following conditions:</p>
      <p>
         
         <ul class="dash">
            
            <li>Attribution — You must attribute the work in the manner specified by the author or
               licensor (but not in any way that suggests that they endorse you or your use of the
               work).
            </li>
            
            <li>Share Alike — If you alter, transform, or build upon this work, you may distribute
               the resulting work only under the same or similar license to this one.
            </li>
            
         </ul>
         
      </p>
      <p>More information and fuller details of this license are given on the Creative Commons
         website.
      </p>
      <p>GRETIL and SARIT assume no responsibility for unauthorised use that infringes the
         rights of any copyright owners, known or unknown.
      </p>
      <h4>Interpretive markup:</h4>
      <ul class="dash">
         <li><del>deleted material</del></li>
         <li><span class="corr">corrections</span></li>
         <li><span class="note">remarks</span></li>
         <li><b>quotes from base text</b></li>
      </ul>
      <div id="int">
         <h4>Custom interpretive markup (<a href="#PO" title="Patrick Olivelle">PO</a>):
         </h4>
         	  
         <p>
            	    
            <ul class="dash">
               	      
               <li>YDh <span class="italic">mūla</span> (root-text): <span class="bold">BOLD</span></li>
               	      
               <li>Names of authors and texts: <span class="red">RED</span></li>
               	      
               <li>Citations from other texts: <q class="blue">BLUE</q></li>
               	      
               <li>Pūrvapakṣa and Uttarapakṣa: <span class="underline">underlined</span></li>
               	      
               <li>Introductory comments that precede the <span class="italic">mūla</span> verses are given in <span class="italic">Italics</span>.
               </li>
               	      
               <li>Words of YDh verse in the commentary are given in <span class="bold">bold</span> (but only partially)
               </li>
               	      
               <li>There are no hyphens used, unless absolutely necessary for an overly long compound.
                  Lack of hyphens should help with word searches.
               </li>
               	      
               <li>The transcription was prepared from the <a href="#Acharya1949" title="Narayan Ram Acharya Yājñavalkyasmṛti of Yogīśvara Yājñavalkya with the commentary Mitākṣarā of Vijñāneśvara, notes, varient readings, etc Bombay Nirnaya Sagar Press">Nirnaya Sagar Press edition</a>. In checking the transcription and preparing the edition, I used two other editions:
                  <a href="#Pandeya1967" title="Umesh Chandra Pandeya Yājñavalkyasmr̦tiḥ. Śrīmadyogīśvaramaharṣiyājñavalkyapraṇītā. Vijñāneśvarapraṇīta ʼMitākṣarāʼ vyākhyayā. ʼPrakāśāʼ Hindīvyākhyayā ca vibhūṣitā Vārāṇasī Caukhambā Saṃskṛta Sīrīja Āphisa Kāśī Saṃskṛta granthamālā 178">Pāṇḍeya's edition in Kashi Sanskrit Series 178</a>, and <a href="#Setlur1912" title="S. S. Setlur The Mitakshara Madras Brahmavadin Press">S. S, Setlur's edition of 1912</a>. Pāṇḍeya's appears to be based on the NSP. The best is Setlur's, which also includes
                  two subcommentaries, <span class="italic">Subodhinī</span> and <span class="italic">Bālambhaṭṭī</span>.
               </li>
               	      
               <li>One regular change from the NSP is that Vijñāneśvara almost always has an introduction
                  to each verse. Most often this consists of a substantive sentence. But frequently,
                  the introduction consists of two brief introductions: <span class="italic">kiṃ ca</span>, <span class="italic">api ca</span>, and infrequently <span class="italic">tathā ca</span>. NSP and Pāṇḍeya place these in the commentary after the verse. This is an error.
                  You will find that these are found 
                  <emph xmlns="http://www.tei-c.org/ns/1.0" rend="italic">only</emph> when there is no substantive introduction. Setlur is the only one who understood
                  this; he places these connective phrases 
                  <emph xmlns="http://www.tei-c.org/ns/1.0" rend="italic">before</emph> the verse. So do I.
               </li>
               	      
               <li>I have tried to eliminate errors and typos, and to make the text user friendly. To
                  that end, I have sometimes eliminated external sandhi and often introduced punctuation.
                  There are certainly still numerous typos and errors. Kindly inform me or Don Davis
                  so that we may correct them.
               </li>
               	    
            </ul>
            	  
         </p>
         	
      </div>
      <hr />
      <h2>Frontmatter</h2>
      
      	
      <h3>Open Educational Resources for South Asian Language Research</h3>
      	
      	
      <p><span class="underline">Language</span>: Sanskrit
      </p>
      	
      	
      <p><span class="bold">Searchable Electronic Edition of the <span class="italic">Mitākṣarā</span> of Vijñāneśvara on the <span class="italic">Yājñavalkya-dharmaśāstra</span></span>, transcribed by Donald R. Davis, Jr., Amy Hyne-Sutherland, and Nikola Rajić; edited, formatted, and color-coded by Patrick Olivelle, is licensed under a <a href="https://creativecommons.org/licenses/by-sa/4.0/">Creative Commons Attribution 4.0 International License</a>.
      </p>
      	
      	
      <p>The transcription of this Sanskrit text was funded by the College of Liberal Arts
         at the University of Texas at Austin.
      </p>
      	
      	
      <p>Donald R. Davis, Jr. (drdj@austin.utexas.edu) and <br />
         	Patrick Olivelle (jpo@austin.utexas.edu)
      </p>
      	
      	
      <p>University of Texas at Austin</p>
      
      
      
      	
      <h3>Searchable Electronic Edition of the <span class="italic">Mitākṣarā</span> of Vijñāneśvara, a commentary on the <span class="italic">Yājñavalkya-dharmaśāstra</span></h3>
      
      	
      <p>Edited, formatted, and color coded by Patrick Olivelle</p>
      	
      	
      <p>Transcribed by Donald Davis (1.1–25); Amy Hyne-Sutherland (1.26—2.80); Nikola Rajić (2.80–3.334)</p>
      
      
      	
      <h3>About the Author and the Work</h3>
      	
      	
      <p>The <span class="italic">Mitākṣarā</span>, or <span class="italic">The Epitome of the Law</span>, by the twelfth-century Sanskrit author Vijñāneśvara is, along with the second-century
         text the <span class="italic">Laws of Manu</span> (<span class="italic">Mānava-dharmaśāstra</span>), one of the two most influential works of classical Hindu law. Its subject is <span class="italic">dharma</span>, legal and religious duty, which Olivelle has described as “the most central feature
         of Indian civilization down the centuries, irrespective of linguistic, sectarian,
         or regional differences” (<span class="italic">Dharma</span>, Motilal, 2009: vii). As the premier synthesis of <span class="italic">dharma</span>, it thus represents a watershed moment not only in the history of Sanskrit legal
         and religious thought but also in the intellectual history of India generally. Its
         genius lies in the clarity and precision of its explanations and in its creative synthesis
         of earlier jurisprudential thought. Widely disseminated, translated or summarized
         into several vernacular languages, and elaborated in many subcommentaries, the <span class="italic">Mitākṣarā</span> exerted an unparalleled influence on legal thought in medieval and early modern India.
      </p>
      	
      	
      <p>Its author, Vijñāneśvara was also known as Vijñānayogin. About Vijñāneśvara’s life,
         we know only what the colophons to the many surviving manuscripts tell us. He was
         the son of a teacher named Padmanābha-bhaṭṭa, belonged to the vedic lineage (<span class="italic">gotra</span>) of the sage Bharadvāja, and was a student of Uttama. He seems to have served at
         the court of king Vikramāditya VI (d. 1127 CE) of the Cālukya dynasty and perhaps
         lived in its capital city of Kalyāṇa, today’s Basavakalyan in northeastern Karnataka.
      </p>
      	
      	
      <p>He wrote his masterpiece on <span class="italic">dharma</span> the form of a commentary on the <span class="italic">Laws of Yājñavalkya</span>, an earlier treatise on <span class="italic">dharma</span> from the fourth or fifth century CE (see Olivelle, <span class="italic">A Treatise on Dharma</span>, Harvard, 2019). This commentary, however, ranges far beyond its source text, authoritatively
         citing scores of other <span class="italic">dharma</span> texts and offering sometimes elaborate new discussions of particular topics. P.V.
         Kane, the great historian of the Dharmaśāstra genre, likens the significance of the
         <span class="italic">Mitākṣarā</span> “to that of the <span class="italic">Mahābhāṣya</span> of Patañjali in grammar or to that of the <span class="italic">Kāvyaprakāśa</span> of Mammaṭa in poetics” (<span class="italic">History of Dharmaśāstra</span>, vol. 1, 599).
      </p>    
      
      
      	
      <h3>Acknowledgements</h3>
      	
      	
      <p>Since this electronic edition was released in mid-January 2020, hundreds of typographical
         and formatting errors have been corrected thanks to the help of several individuals,
         especially Harunaga Isaacson and Timothy Lubin. We are most grateful for their help.
      </p>
      
      
      	
      <h3>Formatting and Editorial Notes</h3>
      	
      	
      <p>Cf. <a href="#int" title="YDh mūla (root-text): BOLD Names of authors and texts: RED Citations from other texts: BLUE Pūrvapakṣa and Uttarapakṣa: underlined Introductory comments that precede the mūla verses are given in Italics. Words of YDh verse in the commentary are given in bold (but only partially) There are no hyphens used, unless absolutely necessary for an overly long compound. Lack of hyphens should help with word searches. The transcription was prepared from the Nirnaya Sagar Press edition. In checking the transcription and preparing the edition, I used two other editions: Pāṇḍeya's edition in Kashi Sanskrit Series 178, and S. S, Setlur's edition of 1912. Pāṇḍeya's appears to be based on the NSP. The best is Setlur's, which also includes two subcommentaries, Subodhinī and Bālambhaṭṭī. One regular change from the NSP is that Vijñāneśvara almost always has an introduction to each verse. Most often this consists of a substantive sentence. But frequently, the introduction consists of two brief introductions: kiṃ ca, api ca, and infrequently tathā ca. NSP and Pāṇḍeya place these in the commentary after the verse. This is an error. You will find that these are found only when there is no substantive introduction. Setlur is the only one who understood this; he places these connective phrases before the verse. So do I. I have tried to eliminate errors and typos, and to make the text user friendly. To that end, I have sometimes eliminated external sandhi and often introduced punctuation. There are certainly still numerous typos and errors. Kindly inform me or Don Davis so that we may correct them.">&lt;interpretation&gt;-element</a> in the editorial declaration above.
      </p>
      
      
      	
      <h3>ABBREVIATIONS</h3>
      	
      	
      <ul class="dash">
         	  
         <li>ĀpGṛ Āpastamba Gṛhyasūtra</li>
         	  
         <li>ĀpDh Āpastamba Dharmasūtra</li>
         	  
         <li>ĀśGṛ Āśvalāyana Gṛhyasūtra</li>
         	  
         <li>ĀśŚr Āśvalāyana Śrautasūtra</li>
         	  
         <li>AitB Aitareya Brāhmaṇa</li>
         	  
         <li>KSm Kātyāyana Smṛti</li>
         	  
         <li>GDh Gautama Dharmasūtra</li>
         	  
         <li>ChU Chāndogya Upaniṣad</li>
         	  
         <li>TaitĀ Taittirīya Āraṇyaka</li>
         	  
         <li>TaitB Taittirīya Brāhmaṇa</li>
         	  
         <li>TaitU Taittirīya Upaniṣad</li>
         	  
         <li>DhKo Dharma Kośa</li>
         	  
         <li>NSm Nārada Smṛti</li>
         	  
         <li>NSm–C Nārada Smṛti, App. C of Lariviere's Edition</li>
         	  
         <li>NSm Mā Nārada Smṛti Mātṛkā</li>
         	  
         <li>Pāṇ Pāṇini, <span class="italic">Aṣṭādhyāyī</span></li>
         	  
         <li>PārGṛ Pāraskara Gṛhyasūtra</li>
         	  
         <li>PiSm Pitāmaha Smṛti (ed. Karl Scriba, 1902)</li>
         	  
         <li>PSm Parāśara Smṛti</li>
         	  
         <li>BGṛ Baudhāyana Gṛhyasūtra</li>
         	  
         <li>BDh Baudhāyana Dharmasūtra</li>
         	  
         <li>BrSū Brahma Sūtra</li>
         	  
         <li>BṛSm Bṛhaspati Smṛti</li>
         	  
         <li>BṛU Bṛhadāraṇyaka Upaniṣad</li>
         	  
         <li>BhG Bhagavad Gītā</li>
         	  
         <li>MatsPu Matsya Purāṇa</li>
         	  
         <li>MDh Mānava Dharmaśāstra</li>
         	  
         <li>MBh Mahābhārata</li>
         	  
         <li>MuṇḍU Muṇḍaka Upaniṣad</li>
         	  
         <li>YDh Yājñavalkya Dharmaśāstra</li>
         	  
         <li>RV Ṛg Veda</li>
         	  
         <li>VaDh Vasiṣṭha Dharmasūtra</li>
         	  
         <li>ViDh Viṣṇu Dharmasūtra</li>
         	  
         <li>VS Vājasaneyi Saṃhitā</li>
         	  
         <li>Śaṅkh Śaṅkha Smṛti (ed. Kane)</li>
         	
      </ul>
      	
      	
      <p>** Kaṭhaśruti and Jābāla Upaniṣad cited by page number in O.F. Schrader's edition
         of Saṃnyāsa Upaniṣad
      </p>
      
      
      <h2>Text</h2>
      <div>
         
         <div id="d1e770">
            	
            <p>śrīgaṇeśāya namaḥ</p>
            
            	
            <p>
               	  dharmādharmau tadvipākas trayo 'pi kleśāḥ pañca prāṇinām āyatante |<br />
               	  yasminn etair no parāmṛṣta īśo yas taṃ vande viṣṇum oṃkāravācyam ||
               	
            </p>
            	
            <p>
               	  yājñavalkyamunibhāṣitaṃ muhur viśvarūpavikaṭoktivistṛtam |<br />
               	  dharmaśāstram ṛjubhir mitākṣarair bālabodhavidhaye vivicyate ||
               	
            </p>
            	
            	
            <div id="d1e793">
               	  
               <p class="italic"><span class="red">yājñavalkya</span>śiṣyaḥ kaś cit praśnottararūpaṃ <span class="red">yājñavalkya</span>munipraṇītaṃ dharmaśāstraṃ saṃkṣipya kathayām āsa yathā <span class="red">manu</span>praṇītaṃ <span class="red">bhṛguḥ</span> | tasya cāyam ādyaḥ ślokaḥ |
               </p>
               	  
               	  
               <p id="YDh_1.1" class="bold">
                  	    yogīśvaraṃ yājñavalkyaṃ saṃpūjya munayo 'bruvan |<br />
                  	    varṇāśrametarāṇāṃ no brūhi dharmān aśeṣataḥ ||
                  	   <span class="ref">YDh_1.1</span></p>	
               
               	  
               <p><span class="bold">yogi</span>nāṃ sanakādinām <span class="bold">īśvaraḥ</span> śreṣṭhas taṃ <span class="bold">yājñavalkyaṃ saṃpūjya</span> manovākkāyakarmabhiḥ pūjayitvā <span class="bold">munayaḥ</span> <span class="red">sāmaśravaḥ</span>prabhṛtayaḥ śravaṇadhāraṇayogyā <span class="bold">abruvan</span> uktavantaḥ <span class="bold">dharmān no</span> 'smabhyaṃ <span class="bold">brūhī</span>ti | katham | <span class="bold">aśeṣataḥ</span> kārtsnyena | keṣām | <span class="bold">varṇāśrametarāṇām |</span> varṇā brāhmaṇādayaḥ, āśramā brahmacāriprabhṛtayaḥ, itare 'nulomapratilomajātā mūrdhāvasiktādayaḥ
                  | itaraśabdasya <q class="blue">dvandve ca</q> iti (Pāṇ 1.1.31) sarvanāmasaṃjñāpratiṣedhaḥ | atra ca dharmaśabdaḥ ṣaḍvidhasmārtadharmaviṣayaḥ | tad
                  yathā varṇadharma āśramadharmo varṇāśramadharmo guṇadharmo nimittadharmaḥ sādhāraṇadharmaś
                  ceti | tatra varṇadharmo <q class="blue">brāhmaṇo nityaṃ madyaṃ varjayed</q> ityādiḥ | āśramadharmo 'gnīndhanabhaikṣacaryādiḥ | varṇāśramadharmaḥ <q class="blue">pālāśo daṇḍo brāhmaṇasya</q> ity evamādiḥ | guṇadharmaḥ śāstrīyābhiṣekādiguṇayuktasya rājñaḥ prajāparipālanādiḥ
                  | nimittadharmo vihitākaraṇapratiṣiddhasevananimittaṃ prāyaścittam | sādhāraṇadharmo
                  'hiṃsādiḥ | <q class="blue">na hiṃsyāt sarvā bhūtāni</q> ity ācaṇḍālaṃ sādhāraṇo dharmaḥ | <q>śaucācārāṃś ca śikṣayet</q> (YDh 1.15) ity ācāryakaraṇavidhiprayuktatvād dharmaśāstrādhyayanasya prayojanādikathanaṃ nātīvopayujyate
                  | tatra cāyaṃ kramaḥ | prāg upanayanāt kāmacārakāmavādakāmabhakṣāḥ | ūrdhvam upanayanāt
                  prāg vedādhyayanopakramād dharmaśāstrādhyayanaṃ, tato dharmaśāstravihitayamaniyamopetasya
                  vedādhyayanaṃ, tatas tadarthajijñāsā, tatas tadarthānuṣṭhānam iti | tatra yady api
                  dharmārthakāmamokṣāḥ śāstreṇānena pratipādyante tathāpi dharmasya prādhānyād dharmagrahaṇam
                  | prādhānyaṃ ca dharmamūlatvād itareṣām | na ca vaktavyaṃ dharmamūlo 'rtho 'rthamūlo
                  dharma ity aviśeṣa iti | yato 'rtham antareṇāpi japatapastīrthayātrādinā dharmaniṣpattir
                  arthaleśo 'pi na dharmam antareṇeti | evaṃ kāmamokṣāv āpīti || 1.1 ||
               </p>
               	  
               	  
               <p class="italic">evaṃ pṛṣṭaḥ kim uvācety āha |</p>
               	  
               	  
               <p id="YDh_1.2" class="bold">
                  	    mithilāsthaḥ sa yogīndraḥ kṣaṇaṃ dhyātvābravīn munīn |<br />
                  	    yasmin deśe mṛgaḥ kṛṣṇas tasmin dharmān nibodhata ||
                  	   <span class="ref">YDh_1.2</span></p>
               	  
               	  
               <p><span class="bold">mithilā</span>nāma nagarī tatrāva<span class="bold">sthitaḥ sa</span> <span class="red">yājñavalkyo</span> yogīśvaraḥ <span class="bold">kṣaṇaṃ dhyātvā</span> kiṃcit kālaṃ manaḥ samādhāya <q>ete śravaṇādhikāriṇo vinayena pṛcchantīti yuktam etebhyo vaktum</q> ity <span class="bold">uktavān munīn</span> | kim | <span class="bold">yasmin deśe mṛgaḥ kṛṣṇas tasmin dharmān nibodhata</span> iti | kṛṣṇasāro mṛgo yasmin deśe svacchandaṃ viharati tasmin deśe vakṣyamāṇalakṣaṇā
                  dharmā anuṣṭheyā nānyatrety abhiprāyaḥ || 1.2 ||
               </p>
               	  
               	  
               <p class="italic"><q>śaucācārāṃś ca śikṣayet</q> (YDh 1.15) ity ācāryasya dharmaśāstrādhyāpanavidhiḥ | śiṣyeṇa tadadhyayanaṃ kartavyam iti kuto
                  'vagamyata ity ata āha |
               </p>
               	  
               	  
               <p id="YDh_1.3" class="bold">
                  	    purāṇanyāyamīmāṃsādharmaśāstrāṅgamiśritāḥ |<br />
                  	    vedāḥ sthānāni vidyānāṃ dharmasya ca caturdaśa ||
                  	   <span class="ref">YDh_1.3</span></p>
               	  
               	  
               <p><span class="bold">purāṇaṃ</span> brāhmādi | <span class="bold">nyāyas</span> tarkavidyā | <span class="bold">mīmāṃsā</span> vedavākyavicāraḥ | <span class="bold">dharmaśāstraṃ</span> <span class="red">mānavādi</span> | <span class="bold">aṅgāni</span> vyākaraṇādīni ṣaṭ | etair upetāś catvāro <span class="bold">vedāḥ</span> | <span class="bold">vidyāḥ</span> puruṣārthasādhanāni | tāsāṃ <span class="bold">sthānāni</span> ca caturdaśa | <span class="bold">dharmasya ca caturdaśa</span> sthānāni hetavaḥ | etāni ca traivarṇikair adhyetavyāni, tadantarbhūtatvād dharmaśāstram
                  apy adhyetavyam | tatraitāni brāhmaṇena vidyāprāptaye dharmānuṣṭhānāya cādhigantavyāni
                  | kṣatriyavaiśyābhyāṃ dharmānuṣṭhānāya | tathā ca <span class="red">śaṅkhena</span> vidyāsthānāny upakramyoktam: <q class="blue">etāni brāhmaṇo 'dhikurute sa ca vṛttiṃ darśayatītareṣām</q> iti | <span class="red">manur</span> api dvijātīnāṃ dharmaśāstrādhyāyane 'dhikāraḥ brāhmaṇasya pravacane nānyasyeti darśayati
                  |
               </p>
               	  
               <p><q class="blue">niṣekādiśmaśānānto mantrair yasyodito vidhiḥ |<br />
                     	  tasya śāstre 'dhikāro 'smin jñeyo nānyasya karhi cit ||<br />
                     	  viduṣā brāhmaṇenedam adhyetavyaṃ prayatnataḥ |<br />
                     	  śiṣyebhyaś ca pravaktavyaṃ samyaṅ nānyena kena cit ||</q> iti | (MDh 2.16, 1.103) ||1.3 ||
               </p>
               	  
               	  
               <p class="italic"><q>astu dharmaśāśtram adhyetavyaṃ, <span class="red">yājñavalkya</span>praṇītasyāsya śāstrasya kim āyātam</q> ity ata āha |
               </p>
               	  
               	  
               <p id="YDh_1.4" class="bold">
                  	    manvatriviṣṇuhārītayājñavalkyośano 'ṅgirāḥ |<br />
                  	    yamāpastambasaṃvartāḥ kātyāyanabṛhaspatī ||
                  	   <span class="ref">YDh_1.4</span></p>
               	  
               <p id="YDh_1.5" class="bold">
                  	    parāśaravyāsaśaṅkhalikhitā dakṣagautamau |<br />
                  	    śātātapo vasiṣṭhaś ca dharmaśāstraprayojakāḥ ||
                  	   <span class="ref">YDh_1.5</span></p>
               	  
               	  
               <p><span class="red">uśanaḥ</span>śabdaparyanto dvandvaikavadbhāvaḥ | <span class="red">yājñavalkya</span>praṇītam idaṃ dharmaśāstram adhyetavyam ity abhiprāyaḥ | neyaṃ parisaṃkhyā kiṃ tu
                  pradarśanārtham etat | ato <span class="red">baudhāyanā</span>der api dharmaśāstratvam aviruddham | eteṣāṃ pratyekaṃ prāmāṇye 'pi sākāṅkṣāṇām ākāṅkṣāparipūraṇam
                  anyataḥ kriyate | virodhe vikalpaḥ || 1.4-1.5 ||
               </p>
               	  
               	  
               <p class="italic">idānīṃ dharmasya kārakahetūn āha |</p>
               	  
               	  
               <p id="YDh_1.6" class="bold">
                  	    deśe kāla upāyena dravyaṃ śraddhāsamanvitam |<br />
                  	    pātre pradīyate yat tat sakalaṃ dharmalakṣaṇam ||
                  	   <span class="ref">YDh_1.6</span></p>
               	  
               	  
               <p><span class="bold">deśo</span> <q>yasmin deśe mṛgaḥ kṛṣṇaḥ</q> (YDh 1.2) ity uktalakṣaṇaḥ | <span class="bold">kālaḥ</span> saṃkrāntyādiḥ | <span class="bold">upāyaḥ</span> śāstroktetikartavyatākalāpaḥ | <span class="bold">dravyaṃ</span> pratigrahādilabdhaṃ gavādi | <span class="bold">śraddhā</span> āstikyabuddhis tad<span class="bold">anvitaṃ</span> yathā bhavati tathā | <span class="bold">pātraṃ</span> <q>na vidyayā kevalayā</q> (YDh 1.200) ity evamādivakṣyamaṇalakṣaṇam | <span class="bold">pradīyate</span> yathā na pratyāvartate tathā parasvatvāpattyavasānaṃ tyajyate | etad dharmasyotpādakam
                  | kim etāvad eva nety āha | <span class="bold">sakalam</span> iti | anyad api śāstroktaṃ jātiguṇahomayāgādi tat sakalaṃ <span class="bold">dharmasya</span> kārakaṃ, jātiguṇadravyakriyābhāvārthātmakaṃ caturvidhaṃ dharmasya kārakam ity uktaṃ
                  bhavati | tac ca samastaṃ vyastaṃ vā yathāśāstraṃ draṣṭavyam | śraddhā sarvatrānuvartata
                  eva || 1.6 ||
               </p>
               	  
               	  
               <p class="italic">idānīṃ dharmasya jñāpakahetūn āha |</p>
               	  
               	  
               <p id="YDh_1.7" class="bold">
                  	    śrutiḥ smṛtiḥ sadācāraḥ svasya ca priyam ātmanaḥ |<br />
                  	    samyaksaṃkalpajaḥ kāmo dharmamūlam idaṃ smṛtam ||
                  	   <span class="ref">YDh_1.7</span></p>
               	  
               	  
               <p><span class="bold">śrutir</span> vedaḥ | <span class="bold">smṛtir</span> dharmaśāstram | tathā ca <span class="red">manuḥ |</span></p>
               	  
               <p><q class="blue">śrutis tu vedo vijñeyo dharmaśāstraṃ tu vai smṛtiḥ |</q> iti | (MDh 2.10)
               </p>
               	  
               <p><span class="bold">sadācāraḥ</span> satāṃ śiṣṭānām ācāro 'nuṣṭhānam | <span class="bold">svasya cātmanaḥ priyaṃ</span>, vaikalpike viṣaye yathā <q>garbhāṣṭame 'ṣṭame vābde</q> (YDh 1.14) ityādav ātmecchaiva niyāmikā | <span class="bold">samyaksaṃkalpāj</span> jātaḥ <span class="bold">kāmaḥ</span> śāstrāviruddhaḥ yathā <q>mayā bhojanavyatirekeṇodakaṃ na pātavyam</q> iti | ete <span class="bold">dharmasya mūlaṃ</span> pramāṇam | eteṣāṃ virodhe pūrvapūrvasya balīyastvam || 1.7 ||
               </p>
               	  
               	  
               <p class="italic">deśādikārakahetūnām apavādam āha |</p>
               	  
               	  
               <p id="YDh_1.8" class="bold">
                  	    ijyācāradamāhiṃsādānasvādhyāyakarmaṇām |<br />
                  	    ayaṃ tu paramo dharmo yad yogenātmadarśanam ||
                  	   <span class="ref">YDh_1.8</span></p>
               	  
               	  
               <p><span class="bold">ijyā</span>dināṃ <span class="bold">karmaṇām ayam</span> eva <span class="bold">paramo dharmaḥ</span> yad <span class="bold">yogena</span> bāhyacittavṛttinirodhen<span class="bold">ātmano darśanaṃ</span> yāthātathyajñānam | yogenātmajñāne deśādiniyamo nāstīty arthaḥ | tad uktaṃ <q class="blue">yatraikāgratā tatrāviśeṣāt</q> (BrSū 4.1.11) iti <span class="red">pātañjale</span> || 1.8 ||
               </p>
               	  
               	  
               <p class="italic">kārakahetuṣu jñāpakahetuṣu vā saṃdehe tu nirṇayahetum āha |</p>
               	  
               	  
               <p id="YDh_1.9" class="bold">
                  	    catvāro vedadharmajñāḥ parṣat traividyam eva vā |<br />
                  	    sā brute yaṃ sa dharmaḥ syād eko vādhyātmavittamaḥ ||
                  	   <span class="ref">YDh_1.9</span></p>
               	  
               	  
               <p><span class="bold">catvāro</span> brāhmaṇāḥ <span class="bold">vedadharma</span>śāstra<span class="bold">jñāḥ parṣat</span> | tisro vidyā adhīyanta iti traividyāḥ | teṣāṃ samūhas <span class="bold">traividyam</span> | dharmaśāstrajñatvam atrāpy anuvartate | tad <span class="bold">vā</span> parṣat | <span class="bold">sā</span> pūrvoktā parṣat <span class="bold">yaṃ brute sa dharmaḥ</span> | <span class="bold">adhyātma</span>jñāneṣu nipuṇatamo dharmaśāstrajñaś ca eko 'pi vā yaṃ brute so 'pi dharmaḥ || 1.9
                  ||
               </p>
               	  
               	  
               <p>ity upodghātaprakaraṇam |</p>
               	
            </div>
            	
            <div id="d1e1232">
               	  
               <h3>atha brahmacāriprakaraṇam</h3>
               	  
               	  
               <p class="italic">etair navabhiḥ ślokaiḥ sakalaśāstropodghātam uktvā, idānīṃ varṇādīnāṃ dharmān vaktuṃ
                  prathamaṃ tāvad varṇān āha |
               </p>
               	  
               	  
               <p id="YDh_1.10" class="bold">
                  	    brahmakṣatriyaviṭśūdrā varṇās tv ādyās trayo dvijāḥ |<br />
                  	    niṣekādyāḥ śmaśānāntās teṣāṃ vai mantrataḥ kriyāḥ ||
                  	   <span class="ref">YDh_1.10</span></p>
               	  
               	  
               <p><span class="bold">brāhmaṇakṣatriyavaiśyaśūdrāś</span> catvāro <span class="bold">varṇā</span> vakṣyamāṇalakṣaṇās, teṣām <span class="bold">ādyās trayo</span> brāhmaṇakṣatriyavaiśyā <span class="bold">dvijāḥ</span> | dvir jāyanta iti dvijāḥ | <span class="bold">teṣāṃ</span> dvijānāṃ <span class="bold">vai</span> eva na śūdrasya | etena śūdrasyāmantrakāḥ <span class="bold">kriyā</span> ity uktaṃ bhavati |
               </p>
               	  
               <p><q class="blue">śūdro 'py evaṃvidhaḥ kāryo vinā mantreṇa saṃskṛtaḥ |</q></p>
               	  
               <p>iti <span class="red">yamo</span>kteḥ | <span class="bold">niṣekādyāḥ</span> niṣeko garbhādhānam ādyo yāsāṃ tās tathoktāḥ | <span class="bold">śmaśānaṃ</span> pitṛvanaṃ tatsaṃbandhi karma <span class="bold"><span class="corr">anto</span></span> yāsāṃ tāḥ kriyā mantrair bhavati || 1.10 ||
               </p>
               	  
               	  
               <p class="italic">idānīṃ tāḥ kriyā anukrāmati |</p>
               	  
               	  
               <p id="YDh_1.11" class="bold">
                  	    garbhādhānam ṛtau puṃsaḥ savanaṃ spandanāt purā |<br />
                  	    ṣaṣṭhe 'ṣṭame vā sīmanto māsy ete jātakarma ca ||
                  	   <span class="ref">YDh_1.11</span></p>
               	  
               <p id="YDh_1.12" class="bold">
                  	    ahany ekādaśe nāma caturthe māsi niṣkramaḥ |<br />
                  	    ṣaṣṭhe 'nnaprāśanaṃ māsi cūḍā kāryā yathākulam ||
                  	   <span class="ref">YDh_1.12</span></p>
               	  
               	  
               <p><span class="bold">garbhādhānam</span> ity anugatārthaṃ karmanāmadheyam | evaṃ vakṣyamaṇāny api | tad garbhādhānam<span class="bold"> ṛtau</span> ṛtukāle vakṣyamaṇalakṣaṇe | <span class="bold">puṃsavanā</span>khyaṃ karma garbhacalanāt pūrvam | <span class="bold">ṣaṣṭhe 'ṣṭame vā māsi sīmanto</span>nnayanam | <span class="bold">ete ca</span> dve puṃsavanasīmantonnayane kṣetrasaṃskārakarmatvāt sakṛd eva kārye na pratigarbham
                  | yathāha <span class="red">devalaḥ</span> |
               </p>
               	  
               <p><q class="blue">sakṛc ca saṃskṛtā nārī sarvagarbheṣu saṃskṛtā |<br />
                     	  yaṃ yaṃ garbhaṃ prasūyeta sa sarvaḥ saṃskṛto bhavet ||</q> iti |
               </p>
               	  
               <p>yad vā <span class="bold">ete</span> ā ite āgate garbhakośāj jāte kumāre <span class="bold">jātakarma</span> | <span class="bold">ekādaśe 'hani nāma</span> | tac ca pitāmahamātāmahādisaṃbaddhaṃ kuladevatāsaṃbaddhaṃ vā | yathāha <span class="red">śaṅkhaḥ</span> (2.14) <q class="blue">kuladevatāsaṃbaddhaṃ pitā nāma kuryāt</q> iti | <span class="bold">caturthe māsi niṣkramaṇa</span>lakṣaṇaṃ sūryāvekṣaṇaṃ karma | <span class="bold">ṣaṣṭhe māsy annaprāśanaṃ</span> karma | <span class="bold">cūḍā</span>karaṇaṃ tu <span class="bold">yathākulaṃ</span> | <span class="bold">kāryam</span> iti pratyekaṃ saṃbadhyate || 1.11-12 ||
               </p>
               	  
               	  
               <p class="italic">eteṣāṃ nityatve 'py ānuṣaṅgikaṃ phalam āha |</p>
               	  
               	  
               <p class="bold">evam enaḥ śamaṃ yāti bījagarbhasamudbhavam | <span class="ref">YDh_1.13ab</span></p>
               	  
               	  
               <p><span class="bold">evam</span> uktena prakāreṇa garbhādhānādibhiḥ saṃskārakarmabhiḥ kṛtair <span class="bold">enaḥ</span> pāpaṃ <span class="bold">śamaṃ yāti</span> | kiṃbhūtaṃ | <span class="bold">bījagarbhasamudbhavaṃ</span> śukraśoṇitasaṃbaddhaṃ gātravyādhisaṃkrāntinimittaṃ vā na tu patitotpannatvādi ||
               </p>
               	  
               	  
               <p class="italic">strīṇāṃ viśeṣam āha |</p>
               	  
               	  
               <p class="bold">tūṣṇīm etāḥ kriyāḥ strīṇāṃ vivāhas tu samantrakaḥ || <span class="ref">YDh_1.13cd</span></p>
               	  
               	  
               <p><span class="bold">etā</span> jātakarmādikāḥ <span class="bold">kriyāḥ strīṇāṃ tūṣṇīṃ</span> vinaiva mantrair yathākālaṃ kāryāḥ | <span class="bold">vivāhaḥ</span> punaḥ <span class="bold">samantrakaḥ</span> kāryaḥ || 1.13 ||
               </p>
               	  
               	  
               <p class="italic">upanayanakālam āha |</p>
               	  
               	  
               <p id="YDh_1.14" class="bold">
                  	    garbhāṣṭame 'ṣṭame vābde brāhmaṇasyopanāyanam |<br />
                  	    rājñām ekādaśe saike viśām eke yathākulam ||
                  	   <span class="ref">YDh_1.14</span></p>
               	  
               	  
               <p><span class="bold">garbhā</span>dhānam ādiṃ kṛtvā jananaṃ <span class="bold">vāṣṭame</span> varṣe <span class="bold">brāhmaṇasyopanāyanaṃ</span> upanayanam eva upanāyanam | svārthe aṇ | vṛttānusārāt chandobhaṅgāt | ārṣaṃ vā dīrghatvaṃ
                  | atrecchayā vikalpaḥ | <span class="bold">rājñām ekādaśe</span> | <span class="bold">viśāṃ</span> vaiśyānāṃ <span class="bold">saike</span> ekādaśe | dvādaśe ity arthaḥ | garbhagrahaṇaṃ sarvatrānuvartate | samāse guṇabhūtasyāpi
                  garbhaśabdasya buddhyā vibhajyobhayatrāpy anuvartanaṃ kāryam |
               </p>
               	  
               <p><q class="blue">garbhād ekādaśe rājño garbhāddhi dvādaśe viśaḥ |</q> (Śaṅkh. 2.17)
               </p>
               	  
               <p>iti <span class="red">smṛtyantara</span>darśanāt | yathā <q class="blue">atha śabdānuśāsanaṃ, keṣāṃ śabdānām, laukikānāṃ vaidikānām</q> iti | atrāpi kāryam ity anuvartate | kulasthityā kecid upanayanam icchanti || 1.14
                  ||
               </p>
               	  
               	  
               <p class="italic">gurudharmān āha |</p>
               	  
               	  
               <p id="YDh_1.15" class="bold">
                  	    upanīya guruḥ śiṣyaṃ mahāvyāhṛtipūrvakam |<br />
                  	    vedam adhyāpayed enaṃ śaucācārāṃś ca śikṣayet ||
                  	   <span class="ref">YDh_1.15</span></p>
               	  
               	  
               <p>svagṛhyoktavidhin<span class="bold">opanīya guruḥ śiṣyaṃ mahāvyāhṛtipūrvakaṃ vedam adhyāpayet</span> | mahāvyāhṛtayaś ca bhūrādisatyāntāḥ sapta | pañca vā <span class="red">gautamā</span>bhiprāyeṇa (GDh 1.51)| kiṃ ca <span class="bold">śaucācārāṃś</span> ca vakṣyamāṇalakṣaṇān <span class="bold">śikṣayet</span> | upanīya śaucācārāṃś ca śikṣayed ity anena prāg upanayanāt kāmacāro darśito varṇadharmān
                  varjayitvā | strīṇām apy etatsamānaṃ vivāhād arvāk upanayanasthānīyatvād vivāhasya
                  || 1.15 ||
               </p>
               	  
               	  
               <p class="italic">śāucācārān āha |</p>
               	  
               	  
               <p id="YDh_1.16" class="bold">
                  	    divāsaṃdhyāsu karṇasthabrahmasūtra udaṅmukhaḥ |<br />
                  	    kuryān mūtrapurīṣe ca rātrau ced dakṣiṇāmukhaḥ ||
                  	   <span class="ref">YDh_1.16</span></p>
               	  
               	  
               <p><span class="bold">karṇasthaṃ brahmasūtraṃ</span> yasya sa tathoktaḥ | karṇaś ca dakṣiṇaḥ |
               </p>
               	  
               <p><q class="blue">pavitraṃ dakṣiṇe karṇe kṛtvā viṇmūtram utsṛjet |</q></p>
               	  
               <p>iti liṅgāt | asāv ahani <span class="bold">saṃdhyayoś</span> ca udaṅmukho <span class="bold">mūtrapurīṣe kuryāt</span> | <span class="bold">ca</span>kārād bhasmādirahite deśe | <span class="bold">rātrau</span> tu <span class="bold">dakṣiṇāmukhaḥ</span> || 1.16 ||
               </p>
               	  
               	  
               <p class="italic">kiṃ ca |</p>
               	  
               <p id="YDh_1.17" class="bold">
                  	    gṛhītaśiśnaś cotthāya mṛdbhir abhyuddhṛtair jalaiḥ |<br />
                  	    gandhalepakṣayakaraṃ śaucaṃ kuryād atandritaḥ ||
                  	   <span class="ref">YDh_1.17</span></p>
               	  
               	  
               <p>anantaraṃ <span class="bold">śiśnaṃ gṛhītvotthāyoddhṛtābhir</span> adbhir vakṣyamāṇalakṣaṇābhir <span class="bold">mṛdbhiś</span> ca <span class="bold">gandhalepa</span>yoḥ <span class="bold">kṣayakaraṃ śaucaṃ kuryāt</span> | <span class="bold">atandrito</span> 'nalasaḥ | uddhṛtābhir adbhir iti jalāntaḥśaucaniṣedhaḥ | atra <span class="bold">gandhlepakṣayakaram</span> iti sarvāśramiṇāṃ sādhāraṇam idaṃ śaucam | mṛtsaṃkhyāniyamas tv adṛṣṭārthaḥ || 1.17
                  ||
               </p>
               	  
               	  
               <p id="YDh_1.18" class="bold">
                  	    antarjānu śucau deśa upaviṣṭa udaṅmukhaḥ |<br />
                  	    prāg vā brāhmeṇa tīrthena dvijo nityam upaspṛśet ||
                  	   <span class="ref">YDh_1.18</span></p>
               	  
               	  
               <p><span class="bold">śucau</span> aśucidravyāsaṃspṛṣṭe | <span class="bold">deśa</span> ity upādānād upānacchayanāsanādiniṣedhaḥ | <span class="bold">upaviṣṭo</span> na sthitaḥ śayānaḥ prahvo gacchan vā | <span class="bold">udaṅmukhaḥ</span> prāṅmukho veti digantaranivṛttiḥ | <span class="bold">śucau deśe</span> ity etasmāt pādaprakṣālanaprāptiḥ | <span class="bold">brāhmeṇa tīrthena</span> vakṣyamāṇalakṣaṇena | <span class="bold">dvijo</span> na śūdrādiḥ | <span class="bold">nityaṃ</span> sarvakālam āśramāntaragato 'pi | <span class="bold">upaspṛśed</span> ācāmet | katham | <span class="bold">antarjānu</span> jānunor madhye hastau kṛtvā dakṣiṇena hasteneti || 1.18 ||
               </p>
               	  
               	  
               <p class="italic">prājāpatyāditīrthāny āha |</p>
               	  
               	  
               <p id="YDh_1.19" class="bold">
                  	    kaniṣṭhādeśinyaṅguṣṭhamūlāny agraṃ karasya ca |<br />
                  	    prajāpatipitṛbrahmadevatīrthāny anukramāt ||
                  	   <span class="ref">YDh_1.19</span></p>
               	  
               	  
               <p><span class="bold">kaniṣṭḥā</span>yās tarjanyā <span class="bold">aṅguṣṭha</span>sya ca <span class="bold">mūlāni karasyāgraṃ ca prajāpatipitṛbrahmadevatīrthāni</span> yathākramaṃ veditavyāni || 1.19 ||
               </p>
               	  
               	  
               <p class="italic">ācamanaprakāraḥ |</p>
               	  
               	  
               <p id="YDh_1.20" class="bold">
                  	    triḥ prāsyāpo dvir unmṛjya khāny adbhiḥ samupaspṛśet |<br />
                  	    adbhis tu prakṛtisthābhir hīnābhiḥ phenabudbudaiḥ ||
                  	   <span class="ref">YDh_1.20</span></p>
               	  
               	  
               <p>vāratrayam <span class="bold">apaḥ</span> pītvā mukham aṅguṣṭhamūlena <span class="bold">dvir unmṛjya khāni</span> chidrāṇi ūrdhvakāyagatāni ghrāṇādīny <span class="bold">adbhir upaspṛśet</span> | <span class="bold">adbhir</span> dravyāntarāsaṃsṛṣṭābhiḥ | punar adbhir ity abgrahaṇam praticchidram udakasparśanārtham,
                  <span class="red">smṛtyantarāt</span>:
               </p>
               	  
               <p><q class="blue">aṅguṣṭhena pradeśinyā ghrāṇaṃ caiva mukhaṃ spṛśet |<br />
                     	  aṅguṣṭhānāmikābhyāṃ ca cakṣuḥśrotraṃ punaḥ punaḥ ||<br />
                     	  kaniṣṭhāṅguṣṭhayor nābhiṃ hṛdayaṃ tu talena vai |<br />
                     	  sarvābhis tu śiraḥ paścād bāhū cāgreṇa saṃspṛśet ||</q> iti |
               </p>
               	  
               <p>punas tā eva viśinaṣṭi <span class="bold">prakṛtisthābhiḥ</span> gandharūparasasparśāntaram aprāptābhiḥ <span class="bold">phenabudbuda</span>rahitābhiḥ | <span class="bold">tu</span>śabdād varṣadhārāgatānāṃ śūdrādyāvarjitānāṃ ca niṣedhaḥ || 1.20
               </p>
               	  
               	  
               <p id="YDh_1.21" class="bold">
                  	    hṛtkaṇṭhatālugābhis tu yathāsaṃkhyaṃ dvijātayaḥ |<br />
                  	    śūdhyeran strī ca śūdraś ca sakṛt spṛṣṭābhir antataḥ ||
                  	   <span class="ref">YDh_1.21</span></p>
               	  
               	  
               <p><span class="bold">hṛtkaṇṭhatālugābhir</span> adbhir <span class="bold">yathā</span>krameṇa <span class="bold">dvijātayaḥ</span> śudhyanti | <span class="bold">strī ca śūdraś ca antato '</span>ntargatena tālunā <span class="bold">spṛṣṭābhir</span> api | <span class="bold">sakṛd</span> iti vaiśyād viśeṣaḥ | <span class="bold">ca</span>śabdād anupanīto 'pi || 1.21 ||
               </p>
               	  
               	  
               <p id="YDh_1.22" class="bold">
                  	    snānam abdaivatair mantrair mārjanaṃ prāṇasaṃyamaḥ |<br />
                  	    sūryasya cāpy upasthānaṃ gāyatryāḥ pratyahaṃ japaḥ ||
                  	   <span class="ref">YDh_1.22</span></p>
               	  
               	  
               <p>prātaḥ<span class="bold">snānaṃ</span> yathāśāstram <span class="bold">abdaivatair mantraiḥ</span> <q class="blue">āpo hi ṣṭhā</q> ity evamādibhir <span class="bold">mārjanam</span> | <span class="bold">prāṇasaṃyamaḥ</span> prāṇāyāmo vakṣyamānalakṣaṇaḥ | tataḥ <span class="bold">sūryasyopasthānaṃ</span> sauramantreṇa | <span class="bold">gāyatryāḥ</span> <q class="blue">tat savitur vareṇyam</q> ityādyāyāḥ pratidivasaṃ japaḥ kāryaḥ | kāryaśabdo yathāliṅgaṃ pratyekam abhisaṃbadhyate
                  || 1.22 ||
               </p>
               	  
               	  
               <p class="italic">prāṇāyāmavicāraḥ |</p>
               	  
               	  
               <p id="YDh_1.23" class="bold">
                  	    gāyatrīṃ śirasā sārdhaṃ japed vyāhṛtipūrvikām |<br />
                  	    pratipraṇavasaṃyuktāṃ trir ayaṃ prāṇasaṃyamaḥ ||
                  	   <span class="ref">YDh_1.23</span></p>
               	  
               	  
               <p><span class="bold">gāyatrīṃ</span> pūrvoktām <q class="blue">āpo jyotiḥ</q> ityādinā <span class="bold">śirasā</span> saṃyuktāṃ ukta<span class="bold">vyāhṛtipūrvikāṃ prati</span>vyāhṛti <span class="bold">praṇav</span>ena <span class="bold">saṃyuktāṃ</span> <q class="blue">oṃ bhuḥ oṃ bhuvaḥ oṃ svar</q> iti <span class="bold">trīn</span> vārān mukhanāsikāsaṃcārivāyuṃ nirundhan manasā japed ity <span class="bold">ayaṃ</span> sarvatra prāṇāyāmaḥ || 1.23 ||
               </p>
               	  
               	  
               <p class="italic">sāvitrījapaprakāraḥ |</p>
               	  
               	  
               <p id="YDh_1.24" class="bold">
                  	    prāṇān āyamya saṃprokṣya tṛcenābdaivatena tu |<br />
                  	    japann āsīta sāvitrīṃ pratyag ā tārakodayāt ||
                  	   <span class="ref">YDh_1.24</span></p>
               	  
               <p class="bold">saṃdhyāṃ prāk prātar evaṃ hi tiṣṭhed ā sūryadarśānāt | <span class="ref">YDh_1.25ab</span></p>
               	  
               	  
               <p>prāṇāyāmaṃ pūrvoktaṃ kṛtvā <span class="bold">tṛcenābdaivatena</span> pūrvoktena ātmānam adbhiḥ saṃprokṣya sāvitrīṃ <span class="bold">japan pratyak</span> saṃdhyām <span class="bold">āsīta</span> | arthāt pratyaṅmukha iti labhyate | <span class="bold">ā tārakodayāt</span> tārakodayāvadhi | <span class="bold">prāk</span> saṃdhyāṃ <span class="bold">prātaḥ</span>samaye <span class="bold">evaṃ</span> pūrvoktavidhim ācaran prāṅmukhaḥ sūryodayāvadhi tiṣṭhet | ahorātrayoḥ saṃdhau yā
                  kriyā vidhīyate sā saṃdhyā | tatra ahaḥ saṃpūrṇād ity amaṇḍaladarśanayogyaḥ kālaḥ
                  tadviparītā rātriḥ | yasmin kāle khaṇḍamaṇḍalasyopalabdhiḥ sa saṃdhiḥ |
               </p>
               	  
               	  
               <p class="bold">agnikāryaṃ tataḥ kuryāt saṃdhyayor ubhayor api || <span class="ref">YDh_1.25cd</span></p>
               	  
               	  
               <p><span class="bold">tataḥ</span> saṃdhyopāsanāntaraṃ dvayoḥ saṃdhyayor <span class="bold">agnikāryaṃ</span> agnau kāryaṃ samitprakṣepādi yat tat <span class="bold">kuryāt</span> svagṛhyoktena vidhinā || 1.25 ||
               </p>
               	  
               	  
               <p class="bold">tato 'bhivādayet vṛddhān asāu aham iti bruvan | <span class="ref">YDh_1.26ab</span></p>
               	  
               	  
               <p>tadanantaraṃ <span class="bold">vṛddhān</span> guruprabhṛtīn <span class="bold">abhivādayet</span> | katham | <span class="bold">asau</span> devadattaśarm<span class="bold">āham</span> iti svaṃ nāma kīrtayan ||
               </p>
               	  
               	  
               <p class="bold">guruṃ caivāpy upāsīta svādhyāyārthaṃ samāhitaḥ || <span class="ref">YDh_1.26cd</span></p>
               	  
               <p id="YDh_1.27" class="bold">
                  	    āhūtaś cāpy adhīyīta labdhaṃ cāsmai nivedayet |<br />
                  	    hitaṃ tasya acaren nityaṃ manovākkāyakarmabhiḥ ||
                  	   <span class="ref">YDh_1.27</span></p>
               	  
               	  
               <p>tathā <span class="bold">guruṃ</span> vakṣyamāṇalakṣaṇam <span class="bold">upāsīta</span> tatparicaryāparas tadadhīnas tiṣṭhet | <span class="bold">svādhyāyārtham</span> adhyayanasiddhaye <span class="bold">samāhito</span> 'vikṣiptacitto bhavet | <span class="bold">āhūtaś cāpy adhīyīta</span> gurvāhūta eva adhīyīta na svayaṃ guruṃ prerayet | yac ca <span class="bold">labdhaṃ</span> tat sarvaṃ gurave <span class="bold">nivedayet</span> | tathā <span class="bold">tasya</span> guror <span class="bold">hitam ācaret</span> | <span class="bold">nityaṃ</span> sadā | <span class="bold">manovākkāyakarmabhiḥ</span> na pratikūlaṃ kuryāt | apiśabdād gurudarśane <span class="red">gautamo</span>ktaṃ (GDh 2.14) kaṇṭhaprāvṛtādi varjayet || 1.26 || 1.27 ||
               </p>
               	  
               	  
               <p class="italic">adhyāpyān āha |</p>
               	  
               	  
               <p id="YDh_1.28" class="bold">
                  	    kṛtajñādrohimedhāviśucikalyānasūyakāḥ |<br />
                  	    adhyāpyā dharmataḥ sadhuśaktāptajñānavittadāḥ ||
                  	   <span class="ref">YDh_1.28</span></p>
               	  
               	  
               <p>kṛtam upakāraṃ na vismarati iti <span class="bold">kṛtajñaḥ</span> | <span class="bold">adrohī</span> dayāvān | <span class="bold">medhāvī</span> granthagrahaṇadhāraṇaśaktaḥ | <span class="bold">śucir</span> bāhyābhyantaraśaucavān | <span class="bold">kalya</span> ādhivyādhirahitaḥ | <span class="bold">anasūyako</span> doṣānāviṣkāreṇa guṇāviṣkaraṇaśīlaḥ | <span class="bold">sādhur</span> vṛttavān | <span class="bold">śaktaḥ</span> śuśrūṣāyām | <span class="bold">āpto</span> bandhuh | <span class="bold">jñānado</span> vidyāpradaḥ | <span class="bold">vittado</span> 'paṇapūrvakam arthapradātā | ete guṇāḥ samastā vystāś ca yathāsaṃbhavaṃ draṣṭavyāḥ
                  | ete ca <span class="bold">dharmataḥ</span> śāstrānusāreṇa <span class="bold">adhyāpyāḥ</span> || 1.28 ||
               </p>
               	  
               	  
               <p class="italic">daṇḍādidhāraṇam āha |</p>
               	  
               	  
               <p class="bold">daṇḍājinopavītāni mekhalāṃ caiva dhārayet | <span class="ref">YDh_1.29ab</span></p>
               	  
               	  
               <p>tathā <span class="red">smṛtyantara</span>prasiddhaṃ pālāśādidaṇḍaṃ, ajinaṃ kārṣṇādi, upavītaṃ kārpāsādinirmitaṃ, mekhalāṃ ca
                  muñjādinirmitāṃ, brāhmaṇādir brahmacārī dhārayet | 1.29ab |
               </p>
               	  
               	  
               <p class="italic">bhaikṣacaryāprakāraḥ |</p>
               	  
               	  
               <p class="bold">brāhmaṇeṣu cared bhaikṣam anindyeṣv ātmavṛttaye || <span class="ref">YDh_1.29cd</span></p>
               	  
               <p id="YDh_1.30" class="bold">
                  	    ādimadhyāvasāneṣu bhavacchabdopalakṣitā |<br />
                  	    brāhmaṇakṣatriyaviśāṃ bhaikṣacaryā yathākramam ||
                  	   <span class="ref">YDh_1.30</span></p>
               	  
               	  
               <p>pūrvoktadaṇḍādiyukto brahmacārī <span class="bold">brāhmaṇeṣv anindyeṣv</span> abhiśastādivyatirikteṣu svakarmanirateṣu <span class="bold">bhaikṣaṃ caret</span> | <span class="bold">ātmavṛttaye</span> ātmano jīvanāya na parārthaṃ ācāryatadbhāryāputravyatirekeṇa | nivedya gurave tadanujñāto
                  bhuñjīta | <q class="blue">tadabhāve tatputrādau</q> iti niyamāt | atra ca brāhmaṇagrahaṇaṃ saṃbhave sati niyamārtham | yat tu sārvavarṇikaṃ
                  bhaikṣacaraṇam iti tat traivarṇikaviṣayam | yac ca <q class="blue">cāturvarṇyaṃ caret bhaikṣam</q> iti tad āpadviṣayam | kathaṃ bhaikṣacaryā kāryā | ādimadhyāvasāneṣu bhavacchadbopalakṣitā
                  | <q>bhavati bhikṣāṃ dehi | bhikṣāṃ bhavati dehi | bhikṣāṃ dehi bhavati</q> ity evaṃ varṇakrameṇa <span class="bold">bhaikṣacaryā</span> kāryā || 1.29 || 1.30 ||
               </p>
               	  
               	  
               <p class="italic">bhojanaprakāraḥ |</p>
               	  
               	  
               <p id="YDh_1.31" class="bold">
                  	    kṛtāgnikāryo bhuñjīta vāgyato gurvanujñayā |<br />
                  	    apośanakriyāpūrvaṃ satkṛtyānnam akutsayan ||
                  	   <span class="ref">YDh_1.31</span></p>
               	  
               	  
               <p>pūrvoktena vidhinā bhikṣām āhṛtya gurave nivedya tadanujñayā <span class="bold">kṛtāgnikāryo vāgyato</span> mauny a<span class="bold">nnaṃ satkṛtya</span> saṃpūjya <span class="bold">akutsayann</span> anindan <span class="bold">apośanakriyāṃ</span> <q class="blue">amṛtopastaraṇam asi</q> ityādikāṃ <span class="bold">pūrvaṃ</span> kṛtvā <span class="bold">bhuñjīta</span> | atra punar agnikāryagrahaṇaṃ saṃdhyākāle kathaṃcid akṛtāgnikāryasya kālāntaravidhānārthaṃ
                  na punas tṛtīyaprāptyartham || 1.31 ||
               </p>
               	  
               	  
               <p id="YDh_1.32" class="bold">
                  	    brahmacarye sthito naikam annam adyād anāpadi |<br />
                  	    brāhmaṇaḥ kāmam aśnīyāc chrāddhe vratam apīḍayan ||
                  	   <span class="ref">YDh_1.32</span></p>
               	  
               	  
               <p><span class="bold">brahmacarye sthita</span> ekānnaṃ <span class="bold">nādyād anāpadi</span> vyādhyādyabhāve | <span class="bold">brāhmaṇaḥ</span> punaḥ <span class="bold">śrāddhe</span> 'bhyarthitaḥ san <span class="bold">kāmam aśnīyāt</span> | <span class="bold">vratam apīḍayan</span> madhumāṃsaparihāreṇa | atra brāhmaṇagrahaṇaṃ kṣatriyādeḥ śrāddhabhojanavyudāsārtham,
               </p>
               	  
               <p><q class="blue">rājanyavaiśyayoś caiva naitat karma pracakṣate |</q></p>
               	  
               <p>iti <span class="red">smaraṇāt</span> || 1.32 ||
               </p>
               	  
               	  
               <p class="italic">madhumāṃsādivarjyāny āha |</p>
               	  
               	  
               <p id="YDh_1.33" class="bold">
                  	    madhumāṃsāñjanocchiṣṭaśuktastrīprāṇihiṃsanam |<br />
                  	    bhāskarālokanāślīlaparivādādi varjayet ||
                  	   <span class="ref">YDh_1.33</span></p>
               	  
               	  
               <p><span class="bold">madhu</span> kṣaudraṃ na madyam | tasya <q class="blue">nityaṃ madyaṃ brāhmaṇo varjayet</q> iti niṣedhāt | <span class="bold">māṃsaṃ</span> chāgāder api | <span class="bold">añjanaṃ</span> ghṛtādinā gātrasya kajjalādinā cākṣṇoḥ | <span class="bold">ucchiṣṭam</span> aguroḥ | <span class="bold">śuktaṃ</span> niṣṭhuravākyaṃ nānnarasaḥ, tasyābhakṣyaprakaraṇe niṣedhāt | <span class="bold">striyam</span> upabhoge | <span class="bold">prāṇihiṃsanaṃ</span> jīvavadhaḥ | <span class="bold">bhāskara</span>syodayāstamayāva<span class="bold">lokanam</span> | <span class="bold">aślīlam</span> asatyabhāṣaṇam | <span class="bold">parivādaḥ</span> sadasadrūpasya paradoṣasya khyāpanam | <span class="bold">ād</span>iśabdāt <span class="red">smṛtyantar</span>oktaṃ gandhamālyādi gṛhyate | etāni brahmacārī varjayet || 1.33 ||
               </p>
               	  
               	  
               <p class="italic">gurvācāryādilakṣaṇam āha |</p>
               	  
               	  
               <p id="YDh_1.34" class="bold">
                  	    sa gurur yaḥ kriyāḥ kṛtvā vedam asmai prayacchati |<br />
                  	    upanīya dadad vedam ācāryaḥ sa udāhṛtaḥ ||
                  	   <span class="ref">YDh_1.34</span></p>
               	  
               	  
               <p>yo 'sau garbhādhānādyā upanayanaparyantāḥ <span class="bold">kriyā</span> yathāvidhi <span class="bold">kṛtvā vedam asmai </span>brahmacāriṇe<span class="bold"> prayacchati sa guruḥ</span> | yaḥ punar upanayanamātraṃ kṛtvā <span class="bold">vedaṃ</span> prayacchati <span class="bold">sa ācāryaḥ</span> || 1.34 ||
               </p>
               	  
               	  
               <p class="italic">upādhyāyartviglakṣaṇam |</p>
               	  
               	  
               <p id="YDh_1.35" class="bold">
                  	    ekadeśam upādhyāya ṛtvig yajñakṛd ucyate |<br />
                  	    ete mānyā yathāpūrvam ebhyo mātā garīyasī ||
                  	   <span class="ref">YDh_1.35</span></p>
               	  
               	  
               <p>vedasy<span class="bold">aikadeśaṃ</span> mantrabrāhmaṇayor ekam, aṅgāni vā, yo 'dhyāpayati sa <span class="bold">upādhyāyaḥ</span> | yaḥ punaḥ pākayajñādikaṃ vṛtaḥ karoti sa <span class="bold">ṛtvik</span> | <span class="bold">ete</span> ca gurvācāryopādhyāyartvijo <span class="bold">yathāpūrvaṃ</span> yathākrameṇa <span class="bold">mānyāḥ</span> pūjyāḥ | <span class="bold">ebhyaḥ</span> sarvebhyo <span class="bold">mātā</span> garīyasī pūjyatamā || 1.35 ||
               </p>
               	  
               	  
               <p class="italic">vedagrahaṇārthaṃ brahmacaryāvadhim āha |</p>
               	  
               	  
               <p id="YDh_1.36" class="bold">
                  	    prativedaṃ brahmacaryaṃ dvādaśābdāni pañca vā |<br />
                  	    grahaṇāntikam iti eke keśāntaś caiva ṣoḍaśe ||
                  	   <span class="ref">YDh_1.36</span></p>
               	  
               	  
               <p>yadā vivāhāsaṃbhave <q class="blue">vedān adhītya vedau vā vedaṃ vā</q> (MDh 3.2) iti pravartate tadā <span class="bold">prativedaṃ</span> vedaṃ vedaṃ prati <span class="bold">brahmacaryaṃ</span> pūrvoktaṃ <span class="bold">dvādaśa</span>varṣāṇi kāryam | aśaktau <span class="bold">pañca</span> | grahaṇāntikam iti <span class="red">eke</span> varṇayanti | <span class="bold">keśāntaḥ</span> punar godānākhyaṃ karma garbhād ārabhya <span class="bold">ṣoḍaśe</span> varṣe brāhmaṇasya kāryam | etac ca dvādaśavārṣike vedavrate boddhavyaṃ | itarasmin
                  pakṣe yathāsaṃbhavaṃ draṣṭavyam | rājanyavaiśyayos tūpanayanakālavad dvāviṃśe caturviṃśe
                  vā draṣṭavyam || 1.36 ||
               </p>
               	  
               	  
               <p class="italic">upanayankālasya paramāvadhim āha |</p>
               	  
               	  
               <p id="YDh_1.37" class="bold">
                  	    ā ṣoḍaśād ā dvaviṃśāc caturviṃśāc ca vatsarāt |<br />
                  	    brahmakṣatraviśāṃ kāla aupanāyanikaḥ paraḥ ||
                  	   <span class="ref">YDh_1.37</span></p>
               	  
               <p id="YDh_1.38" class="bold">
                  	    ata ūrdhvaṃ patanty ete sarvadharmabahiṣkṛtāḥ |<br />
                  	    sāvitrīpatitā vrātyā vrātyastomād ṛte kratoḥ ||
                  	   <span class="ref">YDh_1.38</span></p>
               	  
               	  
               <p>ā ṣoḍaśād varṣāt ṣoḍaśavarṣaṃ yāvad ā dvāviṃśād ā caturviṃśād varṣād brahmakṣatraviśām
                  aupanāyanika upanayanasaṃbandhī paraḥ kālaḥ | nātaḥ param upanayanakālo 'sti kiṃ tu
                  <span class="bold">ata ūrdhvaṃ patanty ete sarvadharmabahiṣkṛtāḥ</span> sarvadharmeṣv anadhikāriṇo bhavanti | <span class="bold">sāvitrīpatitāḥ</span> patitasāvitrīkā bhavanti | sāvitrīdānayogyā na bhavanti:
               </p>
               	  
               <p><q class="blue">vrātyāḥ saṃskārahīnāś ca vrātyastomāt krator vinā |</q></p>
               	  
               <p>kṛte tu tasminn upanayanādhikāriṇo bhavanti || 1.37 || 1.38 ||</p>
               
               	  
               <p class="italic"><q>ādyās trayo dvijāḥ</q> ity uktaṃ | tatra hetum āha |
               </p>
               
               	  
               <p id="YDh_1.39" class="bold">
                  	    mātur yad agre jāyante dvitīyaṃ mauñjibandhanāt |<br />
                  	    brāhmaṇakṣatriyaviśas tasmād ete dvijāḥ smṛtāḥ ||
                  	   <span class="ref">YDh_1.39</span></p>
               
               	  
               <p><span class="bold">mātuḥ</span> sakāśāt prathamaṃ <span class="bold">jāyante mauñjibandhanāt</span> ca <span class="bold">dvitīyaṃ</span> janma yasmāt <span class="bold">tasmāt ete</span> brāhmaṇakṣatriyavaiśyā <span class="bold">dvijā</span> ucyante || 1.139 ||
               </p>
               
               	  
               <p class="italic">vedagrahaṇādhyayanaphalam āha |</p>
               
               	  
               <p id="YDh_1.40" class="bold">
                  	    yajñānāṃ tapasāṃ caiva śubhānāṃ caiva karmaṇām |<br />
                  	    veda eva dvijātīnāṃ niḥśreyasakaraḥ paraḥ ||
                  	   <span class="ref">YDh_1.40</span></p>
               
               	  
               <p><span class="bold">yajñānāṃ</span> śrautasmārtānāṃ <span class="bold">tapasāṃ</span> kāyasaṃtāparūpāṇāṃ cāndrāyaṇādīnāṃ <span class="bold">śubhānāṃ</span> ca <span class="bold">karmaṇām</span> upanayanādisaṃskārāṇām avabodhakatvena <span class="bold">veda eva dvijātīnāṃ paro niḥśreyasakaro</span> nānyaḥ | <span class="bold">veda eve</span>ti tanmūlakatvena smṛter api upalakṣaṇārtham || 1.40 ||
               </p>
               
               	  
               <p class="italic">grahaṇādhyayanaphalam uktvā idānīṃ kāmyabrahmayajñādhyayanaphalam āha |</p>
               
               	  
               <p id="YDh_1.41" class="bold">
                  	    madhunā payasā caiva sa devaṃs tarpayed dvijaḥ |<br />
                  	    pitṝn madhughṛtābhyāṃ ca ṛco 'dhīte hi yo 'nvaham ||
                  	   <span class="ref">YDh_1.41</span></p>
               	  
               <p id="YDh_1.42" class="bold">
                  	    yajūṃṣi śaktito 'dhīte yo 'nvahaṃ sa ghṛtāmṛtaiḥ |<br />
                  	    prīṇāti devān ājyena madhunā ca pitṝṃs tathā ||
                  	   <span class="ref">YDh_1.42</span></p>
               	  
               <p id="YDh_1.43" class="bold">
                  	    sa tu somaghṛtair devāṃs tarpayed yo 'nvahaṃ paṭhet |<br />
                  	    sāmāni tṛptiṃ kuryāc ca pitṝṇāṃ madhusarpiṣā ||
                  	   <span class="ref">YDh_1.43</span></p>
               
               	  
               <p><span class="bold">yo 'nvaham ṛco 'dhīte</span> sa <span class="bold">madhunā payasā ca devān pitṝṃś ca madhughṛtābhyaṃ</span> tarpayati | yaḥ punaḥ <span class="bold">śaktito 'nvahaṃ yajūṃṣy adhīte</span> sa <span class="bold">ghṛtāmṛtair</span> devān pitṝṃś ca <span class="bold">madhughṛtābhyāṃ</span> tarpayati | yas tu sāmāny anvaham adhīte <span class="bold">sa somaghṛtair devān</span> pitṝṃś ca madhusarpirbhyāṃ prīṇāti | ṛgādigrahaṇaṃ sāmānyena ṛgādimātraprāptyartham
                  || 1.41 || 1.42 || 1.43 ||
               </p>
               
               	  
               <p id="YDh_1.44" class="bold">
                  	    medasā tarpayed devān atharvāṅgirasaḥ paṭhan |<br />
                  	    pitṝṃś ca madhusarpirbhyām anvahaṃ śaktito dvijaḥ ||
                  	   <span class="ref">YDh_1.44</span></p>
               	  
               <p id="YDh_1.45" class="bold">
                  	    vākovākyaṃ purāṇaṃ ca nārāśaṃsīś ca gāthikāḥ |<br />
                  	    itihāsāṃs tathā vidyāḥ śaktyādhīte hi yo 'nvaham ||
                  	   <span class="ref">YDh_1.45</span></p>
               	  
               <p id="YDh_1.46" class="bold">
                  	    māṃsakṣīraudanamadhutarpaṇaṃ sa divaukasām |<br />
                  	    karoti tṛptiṃ kuryāc ca pitṝṇāṃ madhusarpiṣā ||
                  	   <span class="ref">YDh_1.46</span></p>
               	  
               <p class="bold">te tṛptās tarpayanty enaṃ sarvakāmaphalaiḥ śubhaiḥ | <span class="ref">YDh_1.47ab</span></p>
               
               	  
               <p>yaḥ punaḥ śaktito 'nvaham athavāṅgiraso 'dhīte sa devān medasā pitṝṃś ca madhusarpirbhyāṃ
                  tarpayati | yas tu vākovākyaṃ praśnottararūpaṃ vedavākyaṃ, purāṇaṃ brahmādi, cakārān
                  <span class="red">mānavā</span>didharmaśāstraṃ, nārāśaṃsīś ca rudradaivatyān mantrān, gāthā yajñagāthendragāthādyāḥ,
                  itihāsān <span class="red">mahābhāratā</span>dīn, vidyāś ca vāruṇādyāḥ, śaktito 'anvaham adhīte sa māṃsakṣīraudanamadhusarpirbhir
                  devān pitṝṃś ca madhusarpirbhyāṃ tarpayati || 1.44 || 1.45 || 1.46 || te punas tṛptāḥ
                  santo devāḥ pitaraś ca enaṃ svādhyāyakāriṇaṃ sarvakāmaphalaiḥ śubhair ananyopaghātalakṣaṇair
                  tarpayanti || 1.47ab ||
               </p>
               
               	  
               <p class="italic">praśaṃsārtham āha |</p>
               
               	  
               <p class="bold">yaṃ yam ṛtum adhīte ca tasya tasya āpnuyāt phalam || <span class="ref">YDh_1.47cd</span></p>
               	  
               <p id="YDh_1.48" class="bold">
                  	    trir vittapūrṇapṛthivīdānasya phalam aśnute |<br />
                  	    tapasaś ca parasyeha nityasvādhyāyavān dvijaḥ ||
                  	   <span class="ref">YDh_1.48</span></p>
               
               	  
               <p>yasya yasya kratoḥ pratipādakaṃ vedaikadeśam anvaham adhīte tasya tasya kratoḥ phalam
                  avāpnoti | tathā vittapūrṇāyāḥ pṛthivyāḥ triḥ trivāraṃ dānasya yat phalaṃ parasya
                  tapasaś cāndrāyaṇāder yat phalaṃ tad api nityasvādhyāyavān āpnoti | nityagrahaṇaṃ
                  kāmyasyāpi sato nityatvajñāpanārtham || 1.47 || 1.48 ||
               </p>
               
               	  
               <p class="italic">evaṃ sāmānyena brahmacāridharmān abhidhāya, adhunā naiṣṭhikasya viśeṣam āha |</p>
               
               	  
               <p id="YDh_1.49" class="bold">
                  	    naiṣṭhiko brahmacārī tu vased ācāryasaṃnidhau |<br />
                  	    tadabhāve 'sya tanaye patnyāṃ vaiśvānare 'pi vā ||
                  	   <span class="ref">YDh_1.49</span></p>
               	  
               <p id="YDh_1.50" class="bold">
                  	    anena vidhinā dehaṃ sādhayan vijitendriyaḥ |<br />
                  	    brahmalokam avāpnoti na ceha jāyate punaḥ ||
                  	   <span class="ref">YDh_1.50</span></p>
               
               	  
               <p>uktena prakāreṇātmānaṃ niṣṭhā utkrāntikālaṃ nayatīti <span class="bold">naiṣṭikaḥ</span>, sa yāvajjīvam ācāryasamīpe vaset | na vedagrahaṇottarakālaṃ svatantro bhavet | tadabhāve
                  tatputrasamīpe tadabhāve tadbhāryāsamīpe tadabhāve vaiśvānare 'pi | <span class="bold">anena</span> uktavidhinā dehaṃ <span class="bold">sādhayan</span> kṣapayan <span class="bold">vijitendriya</span> indriyajaye viśeṣaprayatnavān <span class="bold">brahmacārī brahmalokam</span> amṛtatvam āpnoti | na kadācid iha punar jāyate || 1.49 || 1.50 ||
               </p>
               
               	  
               <p>iti brahmacāriprakaraṇam</p>
               	
            </div>
            	
            <div id="d1e2562">
               	  
               <h3>atha vivāhaprakaraṇam</h3>
               
               	  
               <p class="italic">yaḥ punar vaivāhyas tasya vivāhārthaṃ snānam āha |</p>
               
               	  
               <p id="YDh_1.51" class="bold">
                  	    gurave tu varaṃ dattvā snāyīta tadanujñayā |<br />
                  	    vedaṃ vratāni vā pāraṃ nītvā hy ubhayam eva vā ||
                  	   <span class="ref">YDh_1.51</span></p>
               
               	  
               <p>pūrvoktena nyāyena vedaṃ mantrabrāhmaṇātmakaṃ vratāni brahmacāridharmān anukrāntān
                  ubhayaṃ vā pāraṃ nītvā samāpya gurave pūrvoktāya varam abhilaṣitaṃ yathāśakti dattvā
                  snāyāt | aśaktau tadanujñayā adattavaro 'pi | eṣāṃ ca pakṣāṇāṃ śaktikālādyapekṣayā
                  vyavasthā || 1.51 ||
               </p>
               
               	  
               <p class="italic">snānānantaraṃ kiṃ kuryād ity ata āha |</p>
               
               	  
               <p id="YDh_1.52" class="bold">
                  	    aviplutabrahmacaryo lakṣaṇyāṃ striyam udvahet |<br />
                  	    ananyapūrvikāṃ kāntām asapiṇḍāṃ yavīyasīm ||
                  	   <span class="ref">YDh_1.52</span></p>
               
               	  
               <p>aviplutabrahmacaryo 'skhalitabrahmacaryaḥ | lakṣaṇyāṃ bāhyābhyantaralakṣaṇair yuktāṃ
                  | bāhyāni <q class="blue">tanulomakeśadaśanām</q> ityādīni (MDh 3.10) <span class="red">manuno</span>ktāni | ābhyantarāṇi <q class="blue">aṣṭau piṇḍān kṛtvā</q> (ĀśGṛ 1.5.5) ityādy<span class="red">āśvalāyano</span>ktavidhinā jñātavyāni | striyaṃ napuṃsakatvanivṛttaye strītvena parīkṣitām | ananyapūrvikāṃ
                  dānenopabhogena vā puruṣāntarāparigṛhītām | kāntāṃ kamanīyāṃ vodur manonayanānandakāriṇīm,
                  <q class="blue">yasyāṃ manaścakṣuṣor nirbandhas tasyām ṛddhiḥ</q> ity <span class="red">āpastamba</span>smaraṇāt (ĀpGṛ 1.3.21; BGṛ 2.3.9) | etac ca nyūnādhikāṅgādibāhyadoṣābhāve | asapiṇḍāṃ samāna ekaḥ piṇḍo deho yasyāḥ
                  sā sapiṇḍā na sapiṇḍā asapiṇḍā tām | sapiṇḍatā ca ekaśarīrāvayavānvayena bhavati |
                  tathāhi putrasya pitṛśarīrāvayavānvayena pitrā saha | evaṃ pitāmahādibhir api pitṛdvāreṇa
                  taccharīrāvayavānvayāt | evaṃ mātṛśarīrāvayavānvayena mātrā | tathā mātāmahādibhir
                  api mātṛdvāreṇa | tathā mātṛṣvasṛmātulādibhir api ekaśarīrāvayavānvayāt | tathā pitṛvyapitṛṣvasrādibhir
                  api | tathā patyā saha patnyā ekaśarīrārambhakatayā | evaṃ bhrātṛbhāryāṇām api parasparam
                  ekaśarīrārabdhaiḥ sahaikaśarīrārambhakatvena | evaṃ yatra yatra sapiṇḍaśabdaḥ tatra
                  tatra sākṣāt paramparayā vā ekaśarīrāvayavānvayo veditavyaḥ | yady evaṃ mātāmahādīnām
                  api
               </p>
               	  
               <p><q class="blue">daśāhaṃ śāvam āśaucaṃ sapiṇḍeṣu vidhīyate |</q> (MDh 5.59)
               </p>
               	  
               <p>ity aviśeṣeṇa prāpnoti | syāt etad yadi tatra <q class="blue">prattānām itare kuryuḥ</q> (VaDh 4.19) ityādiviśeṣavacanaṃ na syāt | ataś ca sapiṇḍeṣu yatra viśeṣavacanaṃ nāsti tatra <q class="blue">daśāhaṃ śāvam āśaucam</q> ity etad vacanam avatiṣṭate | avaśyaṃ caikaśarīrāvayavānvayena sāpiṇḍyaṃ varṇanīyam
                  | <q class="blue">ātmā hi yajña ātmanaḥ</q> ityādi<span class="red">śruteḥ</span>, tathā <q class="blue">prajām anu prajāyase</q> (TaitB 1.5.5.6) iti ca, <q class="blue">sa evāyaṃ virūḍhaḥ pratyakṣeṇopalabhyate</q> (ĀpDh 2.24.2) ity <span class="red">āpastamba</span>vacanāc ca | tathā <span class="red">garbhopaniṣadi</span> <q class="blue">etat ṣāṭkauśikaṃ śarīraṃ trīṇi pitṛtas trīṇi mātṛto 'sthisnāyumajjānaḥ pitṛtas tvaṅmāṃsarudhirāṇi
                     mātṛtaḥ</q> iti tatra tatrāvayavānvayapratipādanāt | nirvāpyapiṇḍānvayena tu sāpiṇḍye (aṅgīkriyamāṇe)
                  mātṛsaṃtāne bhrātṛpitṛvyādiṣu ca sāpiṇḍyaṃ na syāt | samudāyaśaktyaṅgīkāreṇa rūḍhiparigrahe
                  'vayavaśaktis tatra tatrāvagamyamānā parityaktā syāt | (satsv<span class="note">Setlur: asatv; the additional text given in Setlur and Pāṇḍeya (Chaukhamba).</span> avayavārtheṣu yo 'nyatrārthe prayujyate tatrānanyagatitvena samudāyaḥ prasiddhati
                  |) paramparayaikaśarīrāvayavānvayena tu sāpiṇḍye yathā nātiprasaṅgas tathā vakṣyāmaḥ
                  | yavīyasīṃ vayasā pramāṇataś ca nyūnāṃ udvahet pariṇayet svagṛhyoktavidhinā || 1.52
                  ||
               </p>
               
               	  
               <p class="italic">viśeṣāntarāṇy āha |</p>
               
               	  
               <p class="bold">arogiṇīṃ bhātṛmatīm asamānārṣagotrajām | <span class="ref">YDh_1.53ab</span></p>
               
               	  
               <p>arogiṇīm acikitsanīyavyādhyanupasṛṣṭām | bhātṛmatīṃ putrikākaraṇaśaṅkānivṛttaye |
                  anenāparibhāṣitāpi putrikā bhavatīti gamyate | asamānārṣagotrajām ṛṣer idam ārṣaṃ
                  nāma pravara ity arthaḥ | gotraṃ vaṃśaparamparāprasiddham | ārṣaṃ ca gotraṃ ca ārṣagotre
                  | samāne ārṣagotre yasyāsau samānārṣagotras tasmāj jātā samānārṣagotrajā na samānārṣagotrajā
                  asamānārṣagotrajā tām | gotrapravarau ca pṛthak pṛthak paryudāsanimittam | tenāsamānārṣajām
                  asamānagotrajām iti | tathā ca <q class="blue">asamānapravarair vivāhaḥ</q> (GDh 4.2) iti <span class="red">gautamaḥ</span> | tathā |
               </p>
               	  
               <p><q class="blue">asapiṇḍā ca yā mātur asapiṇḍā ca yā pituḥ |<br />
                     	  sā praśastā dvijātīnāṃ dārakarmaṇi maithune ||</q> (MDh 3.5)
               </p>
               	  
               <p>iti <span class="red">manuḥ</span> | tathā mātṛgotrām apy apariṇeyāṃ kecid icchanti,
               </p>
               	  
               <p><q class="blue">mātulasya sutām ūḍhvā mātṛgotrāṃ tathaiva ca |<br />
                     	  samānapravarāṃ caiva gatvā cāndrāyaṇaṃ caret ||</q></p>
               	  
               <p>iti prāyaścittasmaraṇāt | atra ca <q>asapiṇḍām</q> ity anena pitṛṣvasṛmātṛṣvasrādiduhitṛniṣedhaḥ | tathā <q>asagotrām</q> ity anena asapiṇḍāyā api bhinnasantānajāyāḥ samānagotrāyā niṣedhaḥ | tathā <q>asamānapravarām</q> ity anena apy asapiṇḍāyā asagotrāyā api samānapravarāyā niṣedhaḥ | tathā ca <q>asapiṇḍām</q> ity etat sārvavarṇikaṃ, sarvatra sāpiṇḍyasadbhāvāt | <q>asamānārṣagotrajām</q> ity etat traivarṇikaviṣayam | yady api rājanyaviśāṃ prātisvikagotrābhāvāt pravarābhāvas
                  tathāpi purohitagotrapravarau veditavyau | tathā ca <q class="blue">yajamānasyārṣeyān pravṛṇīta</q> ity uktvā, <q class="blue">paurohityān rājanyaviśāṃ pravṛṇīte</q> ity āha <span class="red">āśvalāyanaḥ</span> (ĀśŚr 1.3.1, 3) | sapiṇḍāsamānagotrāsamānapravarāsu bhāryātvam eva notpadyate | rogiṇyādiṣu tu bhāryātve
                  utpanne 'pi dṛṣṭavirodha eva ||
               </p>
               
               	  
               <p class="italic"><q>asapiṇḍām</q> ity atraikaśarīrāvayavānvayadvāreṇa sākṣāt paramparayā vā sāpiṇḍyam uktaṃ tac ca
                  sarvatra sarvasya yathākathaṃcid anādau saṃsāre saṃbhavati ity atiprasaṅga ity ata
                  āha |
               </p>
               
               	  
               <p class="bold">pañcamāt saptamād ūrdhvaṃ mātṛtaḥ pitṛtaḥ tathā || <span class="ref">YDh_1.53cd</span></p>
               
               	  
               <p>mātṛto mātuḥ saṃtāne pañcamād ūrdhvaṃ pitṛtaḥ pituḥ saṃtāne saptamād ūrdhvaṃ sāpiṇḍyaṃ
                  nivartata iti śeṣaḥ | ataś cāyaṃ sapiṇḍaśabdo 'vayavaśaktyā sarvatra vartamāno 'pi
                  nirmanthyapaṅkajādiśabdavan niyataviṣaya eva | tathā ca pitrādayaḥ ṣaṭ sapiṇḍāḥ putrādayaś
                  ca ṣaḍ ātmā ca saptamaḥ saṃtānabhede 'pi yataḥ saṃtānabhedas tam ādāya gaṇayed yāvat
                  saptama iti sarvatra yojanīyam | tathā ca mātaram ārabhya tatpitṛpitāmahādigaṇanāyāṃ
                  pañcamasaṃtānavartinī mātṛtaḥ pañcamīty upacaryate | evaṃ pitaram ārabhya tatpitrādigaṇanāyāṃ
                  saptamapurṣasaṃtānavartinī pitṛtaḥ saptamīti | tathā ca,
               </p>
               	  
               <p><q class="blue">bhaginyor bhaginībhrātror bhrātṛputrīpitṛvyayoḥ |<br />
                     	  vivāhe 'vyādibhūtatvāc chākhābhedo 'vagaṇyate ||</q></p>
               	  
               <p>yady api <span class="red">vasiṣṭhena</span> uktaṃ |
               </p>
               	  
               <p><q class="blue">pañcamīṃ saptamīṃ caiva mātṛtaḥ pitṛtaḥ tathā |</q> iti |
               </p>
               	  
               <p><q class="blue">trīn atītya mātṛtaḥ pañcātītya ca pitṛtaḥ |</q></p>
               	  
               <p>iti ca <span class="red">paiṭhīnasinā</span>, tad apy arvāṅ niṣedhārthaṃ na punas tatprāptyartham iti sarvasmṛtīnām avirodhaḥ
                  | etac ca samānajātīye draṣṭavyam | vijātīve tu viśeṣaḥ | yathāha <span class="red">śaṅkhaḥ |</span></p>
               	  
               <p><q class="blue">yady ekajātā bahavaḥ pṛthakkṣetrāḥ prthagjanāḥ |<br />
                     	  ekapiṇḍāḥ pṛthakśaucāḥ piṇḍas tv āvartate triṣu ||</q></p>
               	  
               <p>ekasmād brāhmaṇāder jātāḥ ekajātāḥ | pṛthakkṣetrāḥ bhinnajātīyāsu bhinnāsu strīṣu
                  jātāḥ | pṛthagjanāḥ samānajātīyāsu bhinnāsu strīṣu jātās te ekapiṇḍāḥ kiṃ tu pṛthakśaucāḥ
                  | pṛthakśaucam āśaucaprakaraṇe vakṣyāmaḥ | piṇḍas tv āvartate triṣu tripuruṣam eva
                  sāpiṇḍyam iti || 1.53 ||
               </p>
               
               	  
               <p class="bold">daśapūruṣavikhyātāc chrotriyāṇāṃ mahākulāt | <span class="ref">YDh_1.54ab</span></p>
               
               	  
               <p>puruṣā eva pūruṣāḥ, daśabhiḥ puruṣair mātṛtaḥ pañcabhiḥ pitṛtaḥ pañcabhir vikhyātaṃ
                  yatkulaṃ tasmāt | śrotriyāṇām adhītavedānām | adhyayanam upalakṣaṇaṃ śrutādhyayanasaṃpannānām
                  | mahac ca tat kulaṃ ca mahākulaṃ putrapautrapaśudāsīgrāmādisamṛddhaṃ, tasmāt kanyakā
                  āhartavyeti niyamyate ||
               </p>
               
               	  
               <p class="italic">evaṃ sarvataḥ prāptau satyām, apavādam āha:</p>
               
               	  
               <p class="bold">sphītād api na saṃcārirogadoṣasamanvitāt || <span class="ref">YDh_1.54cd</span></p>
               
               	  
               <p>saṃcāriṇo rogāḥ śvitrakuṣṭāpasmāraprabhṛtayaḥ śukraśoṇitadvāreṇānupraviśanto doṣāḥ
                  | punaḥ hīnakriyaniḥpauruṣatvādayo <span class="red">manun</span>oktāḥ (MDh 3.7) | etaiḥ samanvitāt sphītād api pūrvoktān mahākulād api nāhartavyā || 1.54 ||
               </p>
               
               	  
               <p class="italic">evaṃ kanyāgrahaṇaniyamam uktvā, kanyādāne varaniyamam āha |</p>
               
               	  
               <p id="YDh_1.55" class="bold">
                  	    etair eva guṇair yuktaḥ savarṇaḥ śrotriyo varaḥ |<br />
                  	    yatnāt parīkṣitaḥ puṃstve yuvā dhīmān janapriyaḥ ||
                  	   <span class="ref">YDh_1.55</span></p>
               
               	  
               <p>etair eva pūrvoktair guṇair yukto doṣaiś ca varjito varo bhavati | tasyāyam aparo
                  viśeṣaḥ | savarṇa utkṛṣṭo vā na hīnavarṇaḥ | śrotriyaḥ svayaṃ ca śrutādhyayanasaṃpannaḥ
                  | yatnāt prayatnena puṃstve parīkṣitaḥ | parīkṣopāyaś ca <span class="red">nāradena</span> darśitaḥ |
               </p>
               	  
               <p><q class="blue">yasyāpsu plavate bījaṃ hlādi mūtraṃ ca phenilam |<br />
                     	  pumān syāl lakṣaṇaiḥ etair viparītais tu ṣaṇḍakaḥ ||</q></p><span class="note">Added verses in ms. ka.: hlādiphenilamūtraś ca guruśukrarṣabhasvaraḥ | pumān syād
                  anyathā pāṇḍuduścikitsyo mukhe bhagaḥ || śubhabījavati kṣetre putrāḥ saṃtānavardhanāḥ
                  | niṣṭhā vivāhamantrāṇāṃ tāsāṃ syāt saptame pade ||</span><p> iti | (cf. NSm 12.10)</p>
               	  
               <p>yuvā na vṛddhaḥ | dhīmān laukikavaidikavyavahāreṣu nipuṇamatiḥ | janapriyaḥ smitapūrvamṛdvabhibhāṣaṇādibhir
                  anuttaraktajanaḥ || 1.55 ||
               </p>
               
               	  
               <p class="italic">ratiputradharmārthatvena vivāhas trividhaḥ | tatra putrārtho dvividhaḥ nityaḥ kāmyaś
                  ca | tatra nitye prajārthe <q>savarṇaḥ śrotriyo varaḥ</q> ity anena savarṇā mukhyā darśitā | idanīṃ kāmye nityasaṃyoge cānukalpo vaktavya ity
                  ata āha |
               </p>
               
               	  
               <p id="YDh_1.56" class="bold">
                  	    yad ucyate dvijātīnāṃ śūdrād dāropasaṃgrahaḥ |<br />
                  	    naitan mama mataṃ yasmāt tatrāyaṃ jāyate svayam ||
                  	   <span class="ref">YDh_1.56</span></p>
               
               	  
               <p>yad ucyate |</p>
               	  
               <p><q class="blue">savarṇāgre dvijātīnāṃ praśastā dārakarmaṇi |<br />
                     	  kāmatas tu pravṛttānām imāḥ syuḥ kramaśo 'varāḥ ||</q> (MDh 3.12)
               </p>
               	  
               <p>ity upakramya |</p>
               	  
               <p><q class="blue">brāhmaṇasya catasro bhāryāḥ kṣatriyasya tisro vaiśyasya dve</q> iti (MDh 3.13) dvijātīnāṃ śūdrāvedanam iti, na etad <span class="red">yājñavalkyasya</span> matam | <span class="bold">yasmād ayaṃ dvijātis tatra svayaṃ jāyate</span>, <q class="blue">taj jāyā jāyā bhavati yad asyāṃ jāyate punaḥ</q> (AitB 7.13) iti <span class="red">śruteḥ</span> | atra ca <span class="bold">tatrāyaṃ jāyate svayam</span> iti hetuṃ vadatā naityakaputrotpādanāya kāmyaputrotpādanāya vā pravṛttasya śūdrāpariṇayananiṣedhaṃ
                  kurvatā naityakaputrotpādanānukalpe kāmye ca putropādane brāhmaṇasya kṣatriyāvaiśye
                  kṣatriyasya ca vaiśyā bhāryānujñātā bhavati || 1.56 ||
               </p>
               
               	  
               <p class="italic">idānīṃ ratikāmasyotpannaputrasya vā vinaṣṭabhāryasyāśramāntarānadhikāriṇo gṛhasthāśramāvasthāmātrābhikāṅkṣiṇaḥ
                  pariṇayanakramam āha |
               </p>
               
               	  
               <p id="YDh_1.57" class="bold">
                  	    tisro varṇānupūrvyeṇa dve tathaikā yathākramam |<br />
                  	    brāhmaṇakṣatriyaviśāṃ bhāryā svā śūdrajanmanaḥ ||
                  	   <span class="ref">YDh_1.57</span></p>
               
               	  
               <p>varṇakrameṇa brāhmaṇasya tisro bhāryāḥ, kṣatriyasya dve, vaiśyasya ekā, śūdrasya tu
                  svā eva bhāryā bhavati | savarṇā punaḥ sarveṣāṃ mukhyā sthitaiva | pūrvasyāḥ pūrvasyā
                  abhāve uttarottarā bhavati | ayam eva ca kramo naityakānukalpe kāmya ca putrotpādanavidhau
                  | ataś ca yac chūdrāputrasya putramadhye parigaṇanaṃ vibhāgasaṃkīrtanaṃ ca, tathā
                  <q>viprān mūrdhāvasikto hi</q> (YDh 1.91) ity upakramya, <q>vinnāsv eṣa vidhiḥ smṛtaḥ</q> (YDh 1.92) iti ca tad ratikāmasyāśramamātrābhikāṅkṣiṇo vā nāntarīyakatayotpannasya || 1.57 ||
               </p>
               
               	  
               <p class="italic">vivāhān āha |</p>
               
               	  
               <p id="YDh_1.58" class="bold">
                  	    brāhmo vivāha āhūya dīyate śaktyalaṃkṛtā |<br />
                  	    tajjaḥ punāty ubhayataḥ puruṣān ekaviṃśatim ||
                  	   <span class="ref">YDh_1.58</span></p>
               
               	  
               <p>sa brahmabhidhāno vivāhaḥ yasminn uktalakṣaṇāya varāyāhūya yathāśaktyalaṃkṛtā kanyā
                  dīyate udakapūrvakaṃ, tasyāṃ jātaḥ putra ubhayataḥ pitrādīn daśa putrādīṃś ca daśa
                  ātmānaṃ caikaviṃśaṃ punāti sadvṛttaś cet || 1.58 ||
               </p>
               
               	  
               <p class="italic">daivārṣavivāhau |</p>
               
               	  
               <p id="YDh_1.59" class="bold">
                  	    yajñasthaṛtvije daiva ādāyārṣas tu godvayam |<br />
                  	    caturdaśa prathamajaḥ punāty uttarajaś ca ṣaṭ ||
                  	   <span class="ref">YDh_1.59</span></p>
               
               	  
               <p>sa daivo vivāho yasmin yajñānuṣṭhāne vitate ṛtvije śaktyālaṃkṛtā kanyā dīyate | yatra
                  punar gomithunam ādāya kanyā dīyate sa ārṣaḥ | prathamajo daivavivāhajaś caturdaśa
                  punāti saptāvarān saptaparān | uttaraja ārṣavivāhajaḥ ṣaṭ punāti trīn pūrvān trīn
                  parān || 1.59 ||
               </p>
               
               	  
               <p class="italic">prājāpatyavivākalakṣaṇam |</p>
               
               	  
               <p id="YDh_1.60" class="bold">
                  	    ity uktvā caratāṃ dharmaṃ saha yā dīyate 'rthine |<br />
                  	    sa kāyaḥ pāvayet tajjaḥ ṣaṭ ṣaḍ vaṃsyān sahātmanā ||
                  	   <span class="ref">YDh_1.60</span></p>
               	  
               	  
               <p>saha dharmaṃ caratām iti paribhāṣya kanyādānaṃ sa prājāpatyaḥ | <q>tajjaḥ ṣaṭ pūrvān ṣaṭ parān ātmanā saha</q> ity evaṃ trayodaśa punāti || 1.60 ||
               </p>
               
               	  
               <p class="italic">āsuragāndharvādivivāhalakṣaṇāni |</p>
               
               	  
               <p id="YDh_1.61" class="bold">
                  	    āsuro draviṇādānād gāndharvaḥ samayān mithaḥ |<br />
                  	    rākṣaso yuddhaharaṇāt paisācaḥ kanyakāchalāt ||
                  	   <span class="ref">YDh_1.61</span></p>
               
               	  
               <p>āsuraḥ punar draviṇādānāt | gāndharavas tu parasparānurāgeṇa bhavati | rākṣaso yuddhenāpaharaṇāt
                  | paiśācas tu kanyakāchalāt chalena chadmanā svāpādyavasthāsv apaharaṇāt || 1.61 ||
               </p>
               
               	  
               <p class="italic">savarṇādipariṇayena viśeṣam āha |</p>
               
               	  
               <p id="YDh_1.62" class="bold">
                  	    pāṇir grāhyaḥ savarṇāsu gṛhṇīyāt kṣatriyā śaram |<br />
                  	    vaiśyā pratodam ādadyād vedane tv agrajanmanaḥ ||
                  	   <span class="ref">YDh_1.62</span></p>
               
               	  
               <p>savarṇāsu vivāhe svagṛhyoktavidhinā pāṇir eva grāhyaḥ | kṣatriyakanyā tu śaraṃ gṛṇīyāt
                  | vaiśyā pratodam ādadyāt | utkṛṣṭavedane śudrā punar vasanasya daśām | yathāha <span class="red">manuḥ</span> |
               </p>
               	  
               <p><q class="blue">vasanasya daśā grāhyā śūdrayotkṛṣṭavedane</q> iti || (MDh 3.44) || 1.62 ||
               </p>
               
               	  
               <p class="italic">kanyādātṛkramam āha |</p>
               
               	  
               <p id="YDh_1.63" class="bold">
                  	    pitā pitamaho bhrātā sakulyo jananī tathā |<br />
                  	    kanyāpradaḥ pūrvanāśe prakṛtisthaḥ paraḥ paraḥ ||
                  	   <span class="ref">YDh_1.63</span></p>
               	  
               <p id="YDh_1.64" class="bold">
                  	    aprayacchan samāpnoti bhrūṇahatyām ṛtāv ṛtau |<br />
                  	    gamyaṃ tv abhāve dātṝṇāṃ kanyā kuryāt svayaṃvaram ||
                  	   <span class="ref">YDh_1.64</span></p>
               
               	  
               <p>eteṣāṃ pitrādīnāṃ pūrvasya pūrvasyābhāve paraḥ paraḥ kanyāpradaḥ prakṛtisthaś cet,
                  yady unmādādidoṣavān na bhavati | ato yasyādhikāraḥ so 'prayacchan bhrūṇahatyām ṛtāv
                  ṛtāv āpnoti | etac coktalakṣaṇavarasaṃbhave veditavyam | yadā punar dātṝṇām abhāvas
                  tadā kanyaiva gamyaṃ gamanārham uktalakṣaṇaṃ varaṃ svayam eva varayet || 1.63 || 1.64
                  ||
               </p>
               
               	  
               <p class="italic">kanyāharaṇe daṇḍaḥ |</p>
               
               	  
               <p class="bold">sakṛt pradīyate kanyā haraṃs tāṃ cauradaṇḍabhāk | <span class="ref">YDh_1.65ab</span></p>
               
               	  
               <p>sakṛd eva kanyā pradīyate iti śāstraniyamaḥ | atas tāṃ dattvā apaharan kanyāṃ cauravad
                  daṇḍyaḥ |
               </p>
               
               	  
               <p class="italic">evaṃ sarvatra pratiṣedhe prāpte 'pavādam āha |</p>
               
               	  
               <p class="bold">dattām api haret pūrvāc chreyāṃś ced vara āvrajet || <span class="ref">YDh_1.65cd</span></p>
               
               	  
               <p>yadi pūrvasmād varāc chreyān vidyābhijanādyatiśayayukto vara āgacchati pūrvasya ca
                  pātakayogo durvṛttatvaṃ vā tadā dattām api haret | etac ca saptamapadāt prāg draṣṭavyam
                  || 1.65 ||
               </p>
               
               	  
               <p id="YDh_1.66" class="bold">
                  	    anākhyāya dadad doṣaṃ daṇḍya uttamasāhasam |<br />
                  	    aduṣṭāṃ tu tyajan daṇḍyo dūṣayaṃs tu mṛṣā śatam ||
                  	   <span class="ref">YDh_1.66</span></p>
               
               	  
               <p>yaḥ punaś cakṣurgrāhyaṃ doṣam anākhyāya kanyāṃ prayacchati, asāv uttamasāhasaṃ daṇḍyaḥ
                  | uttamasāhasaṃ ca vakṣyate | aduṣṭāṃ tu pratigṛhya tyajann uttamasāhasam eva daṇḍyaḥ
                  | yaḥ punar vivāhāt prāg eva dveṣādinā asadbhir doṣair dīrgharogādibhiḥ kanyāṃ dūṣayati
                  sa paṇānāṃ vakṣyamāṇalakṣaṇānāṃ śataṃ daṇḍyaḥ || 1.66 ||
               </p>
               
               	  
               <p class="italic"><q>ananyapūrvikām</q> ity atrānanyapūrvā pariṇeyoktā, tatrānyapūrvā kīdṛśīty āha |
               </p>
               
               	  
               <p id="YDh_1.67" class="bold">
                  	    akṣatā ca kṣatā caiva punarbhūḥ saṃskṛtā punaḥ |<br />
                  	    svairiṇī yā patiṃ hitvā savarṇaṃ kāmataḥ śrayet ||
                  	   <span class="ref">YDh_1.67</span></p>
               
               	  
               <p>anyapūrvā dvividhā punarbhūḥ svairiṇī ceti | punarbhūr api dvividhā kṣatā cākṣatā
                  ca | tatra kṣatā saṃskārāt prāg eva puruṣasaṃbandhadūṣitā | akṣatā punaḥ saṃskāradūṣitā
                  | yā punaḥ kaumāre patiṃ tyaktvā kāmataḥ savarṇam āśrayati sā svairiṇīti || 1.67 ||
               </p>
               
               	  
               <p class="italic">evaṃ sarvaprakāreṇānyapūrvāparyudāse prāpte viśeṣam āha |</p>
               
               	  
               <p id="YDh_1.68" class="bold">
                  	    āputrāṃ gurvanujñāto devaraḥ putrakāmyayā |<br />
                  	    sapiṇḍo vā sagotro vā ghṛtābhyakta ṛtāv iyāt ||
                  	   <span class="ref">YDh_1.68</span></p>
               	  
               <p id="YDh_1.69" class="bold">
                  	    ā garbhasaṃbhavād gacchet patitas tv anyathā bhavet |<br />
                  	    anena vidhinā jātaḥ kṣetrajo 'sya bhavet sutaḥ ||
                  	   <span class="ref">YDh_1.69</span></p>
               
               	  
               <p>aputrām alabdhaputrāṃ pitrādibhiḥ putrārtham anujñāto devaro bhartuḥ kanīyān bhrātā
                  sapiṇḍo vā uktalakṣaṇaḥ sagotraḥ vā | eteṣāṃ pūrvasyābhāve paraḥ paraḥ ghṛtābhyaktasarvāṅgaḥ
                  ṛtāv eva vakṣyamāṇalakṣaṇe iyād gacched ā garbhotpatteḥ | ūrdhvaṃ punar gacchan anyena
                  vā prakāreṇa tadā patito bhavati | anena vidhinotpannaḥ pūrvapariṇetuḥ kṣetrajaḥ putro
                  bhavet | etac ca vāgdattāviṣayam ity ācāryāḥ,
               </p>
               	  
               <p><q class="blue">yasyā mriyeta kanyāyā vācā satye kṛte patiḥ |<br />
                     	  tām anena vidhānena nijo vindeta devaraḥ ||</q> (MDh 9.69)
               </p>
               	  
               <p>iti <span class="red">manu</span>smaraṇāt || 1.68 || 1.69 ||
               </p>
               
               	  
               <p class="italic">vyabhicāriṇīṃ praty āha |</p>
               
               	  
               <p id="YDh_1.70" class="bold">
                  	    hṛtādhikārāṃ malināṃ piṇḍamātropajīvinīm |<br />
                  	    paribhūtām adhaḥśayyāṃ vāsayed vyabhicāriṇīm ||
                  	   <span class="ref">YDh_1.70</span></p>
               
               	  
               <p>yā vyabhicarati tāṃ hṛtādhikārāṃ bhṛtyabharaṇādyadhikārarahitāṃ | malināṃ añjanābhyañjanaśubhravastrābharaṇaśūnyāṃ
                  | piṇḍamātropajīvinīṃ prāṇayātrāmātrabhojanāṃ | dhikkārādibhiḥ paribhūtāṃ bhūtalaśāyinīṃ
                  svaveśmany eva vāsayet | vairāgyajananārthaṃ na punaḥ śuddhyartham,
               </p>
               	  
               <p><q class="blue">yat puṃsaḥ paradāreṣu tac caināṃ cārayet vratam |</q> (MDh 11.176)
               </p>
               	  
               <p>iti pṛthakprāyaścittopadeśāt || 1.70 ||</p>
               
               	  
               <p class="italic">tasyā alpaprāyaścittārtham arthavādam āha |</p>
               
               	  
               <p id="YDh_1.71" class="bold">
                  	    somaḥ śaucaṃ dadav āsāṃ gandharvaś ca śubhāṃ giram |<br />
                  	    pāvakaḥ sarvamedhyatvaṃ medhyā vai yoṣito hy ataḥ ||
                  	   <span class="ref">YDh_1.71</span></p>
               
               	  
               <p>pariṇayanāt pūrvaṃ somagandharvavahnayaḥ strīr bhuktvā yathākramaṃ tāsāṃ śaucamadhuravacanasarvamedhyatvāni
                  dattavantaḥ | tasmāt striyaḥ sarvatra sparśāliṅganādiṣu medhyāḥ śuddhāḥ smṛtāḥ ||
                  1.71 ||
               </p>
               
               	  
               <p class="italic">na ca tasyās tarhi doṣo nāstīty āśaṅkanīyam ity āha |</p>
               
               	  
               <p id="YDh_1.72" class="bold">
                  	    vyabhicārād ṛtau śuddhir garbhe tyāgo vidhīyate |<br />
                  	    garbhabhartṛvadhādau ca tathā mahati pātake ||
                  	   <span class="ref">YDh_1.72</span></p>
               
               	  
               <p>aprakāśitān manovyabhicārāt puruṣāntarasaṃbhogasaṃkalpād yad apuṇyaṃ tasya ṛtau rajodarśane
                  śuddhiḥ | śūdrakṛte tu garbhe tyāgaḥ,
               </p>
               	  
               <p><q class="blue">brāhmaṇakṣatriyaviśāṃ bhāryāḥ śudreṇa saṃgatāḥ |<br />
                     	  aprajātā viśudhyanti prāyaścittena netarāḥ ||</q> (MDh 9.155)
               </p>
               	  
               <p>iti <span class="red">smaraṇāt</span> | tathā garbhavadhe bhartṛvahe mahāpātake ca brahmahatyādau, ādigrahaṇāc chiṣyādigamane
                  ca tyāgaḥ,
               </p>
               	  
               <p><q class="blue">catasras tu parityajyāḥ śiṣyagā gurugā ca yā |<br />
                     	  patighnī ca viśeṣeṇa juṅgitopagatā ca yā ||</q></p>
               	  
               <p>iti <span class="red">vyāsa</span>smaraṇāt | juṅgitaḥ pratilomajaś carmakārādiḥ | tyāgaś copabhogadharmakāryayoḥ na
                  tu niṣkāsanaṃ gṛhāt tasyāḥ, <q class="blue">nirundhyād ekaveśmani</q> (MDh 11.176) iti niyamāt |! 1.72 ||
               </p>
               
               	  
               <p class="italic">dvitīyapariṇayane hetūn āha |</p>
               
               	  
               <p id="YDh_1.73" class="bold">
                  	    surāpī vyādhitā dhūrtā vandhyārthaghny apriyaṃvadā |<br />
                  	    strīprasūś cādhivettavyā puruṣadveṣiṇī tathā ||
                  	   <span class="ref">YDh_1.73</span></p>
               
               	  
               <p>surāṃ pibatīti surāpī śudrāpi,</p>
               	  
               <p><q class="blue">pataty ardhaṃ śarīrasya yasya bhāryā surāṃ pibet |</q> (VaDh 21.15)
               </p>
               	  
               <p>iti sāmānyena pratiṣedhāt | vyādhitā dīrgharogagrastā | dhūrtā visaṃvādinī | vandhyā
                  niṣphalā | arthaghny arthanāśinī | apriyaṃvadā niṣṭhurabhāṣiṇī | strīprasūḥ strījananī
                  | puruṣadveṣaṇī sarvatrāhitakāraṇī | adhivettavyeti pratyekam abhisaṃbadhyate | adhivedanaṃ
                  bhāryāntaraparigrahaḥ || 1.73 ||
               </p>
               
               	  
               <p class="italic">kiṃ ca |</p>
               	  
               <p id="YDh_1.74" class="bold">
                  	    adhivinnā tu bhartavyā mahad eno 'nyathā bhavet |<br />
                  	    yatrānukūlyaṃ daṃpatyos trivargas tatra vardhate ||
                  	   <span class="ref">YDh_1.74</span></p>
               
               	  
               <p>sā adhivinnā pūrvavad eva dānamānasatkāraiḥ bhartavyā | anyathābharaṇe mahad apuṇyaṃ
                  vakṣamāṇo daṇḍaś ca | na ca bharaṇe sati kevalam apuṇyaparihāraḥ | yataḥ yatra daṃpatyor
                  ānukūlyaṃ cittaikyaṃ tatra dharmārthakāmānāṃ pratidinam abhivṛddhiś ca || 1.74 ||
               </p>
               
               	  
               <p class="italic">striyaṃ praty āha |</p>
               
               	  
               <p id="YDh_1.75" class="bold">
                  	    mṛte jīvati vā patyau yā nānyam upagacchati |<br />
                  	    seha kīrtim avāpnoti modate comayā saha ||
                  	   <span class="ref">YDh_1.75</span></p>
               
               	  
               <p>bhartari jīvati mṛte vā yā cāpalyād anyaṃ puruṣaṃ nopagacchati seha loke vipulāṃ kīrtim
                  avāpnoti | umayā ca saha krīḍati puṇyaprabhāvāt || 1.75 ||
               </p>
               
               	  
               <p class="italic">adhivedanakāraṇābhāve adhivettāraṃ praty āha |</p>
               
               	  
               <p id="YDh_1.76" class="bold">
                  	    ājñāsaṃpādinīṃ dakṣāṃ vīrasūṃ priyavādinīm |<br />
                  	    tyajan dāpyas tṛtīyāṃśam adravyo bharaṇaṃ striyāḥ ||
                  	   <span class="ref">YDh_1.76</span></p>
               
               	  
               <p>ājñāsaṃpādinīm ādeśakāriṇīm, dakṣāṃ śīghrakāriṇīm, vīrasūṃ putravatīm, priyavādinīṃ
                  madhurabhāṣiṇīṃ yas tyajaty adhivindati sa rājñā svadhanasya tṛtīyāṃśaṃ dāpyaḥ | nirdhanas
                  tu bharaṇaṃ grāsāccādanādi dāpyaḥ || 1.76 ||
               </p>
               
               	  
               <p class="italic">strīdharmān āha |</p>
               
               	  
               <p id="YDh_1.77" class="bold">
                  	    strībhir bhartṛvacaḥ kāryam eṣa dharmaḥ paraḥ striyāḥ ||<br />
                  	    ā śuddheḥ saṃpradīkṣyo hi mahāpātakadūṣitaḥ ||
                  	   <span class="ref">YDh_1.77</span></p>
               
               	  
               <p>strībhiḥ sadā bhartṛvacanaṃ kāryam | yasmād ayam eva para utkṛṣṭo dharmaḥ strīṇāṃ
                  svargahetutvāt | yadā tu mahāpātakadūṣitas tadā ā śuddheḥ saṃpratīkṣyaḥ | na tatpāratantryam
                  | uttarakālaṃ tu pūrvavad eva tatpāratantryam || 1.77 ||
               </p>
               
               	  
               <p class="italic">śāstrīyadārasaṃgrahasya phalam āha |</p>
               
               	  
               <p id="YDh_1.78" class="bold">
                  	    lokānantyaṃ divaḥ prāptiḥ putrapautraprapautrakaiḥ |<br />
                  	    yasmāt tasmāt striyaḥ sevyāḥ kartavyāś ca surakṣitāḥ ||
                  	   <span class="ref">YDh_1.78</span></p>
               
               	  
               <p>loke ānantyaṃ vaṃśasyāvicchedaḥ divaḥ prāptiś ca dārasaṃgrahasya prayojanam | katham
                  ity āha | putrapautraprapautrakaiḥ lokānantyam agnihotrādibhiś ca svargaprāptir ity
                  anvayaḥ | yasmāt strībhya etad dvayaṃ bhavati tasmāt striyaḥ sevyā upabhogyāḥ prajārtham
                  | rakṣitavyāś ca dharmartham | tathā ca <span class="red">apastambena</span> dharmaprajāsaṃpattiḥ prayojanaṃ dārasaṃgrahasyoktaṃ <q class="blue">dharmaprajāsaṃpanneṣu dāreṣu nānyāṃ kurvīta</q> (ĀpDh 2.11.12) iti vadatā | ratiphalaṃ tu laukikam eva || 1.78 ||
               </p>
               
               	  
               <p class="italic">putrotpattyarthaṃ striyaḥ sevyā ity uktam | tatra viśeṣaṇam āha |</p>
               
               	  
               <p id="YDh_1.79" class="bold">
                  	    ṣoḍaśartuniśāḥ strīṇāṃ tasmin yugmāsu saṃviśet |<br />
                  	    brahmacāry eva parvāṇy ādyāḥ catasras tu varjayet ||
                  	   <span class="ref">YDh_1.79</span></p>
               
               	  
               <p>strīṇāṃ garbhadhāraṇayogyāvasthopalakṣitaḥ kāla ṛtuḥ | sa ca rajodarśanadivasād ārabhya
                  ṣoḍaśāhorātraḥ | tasmin ṛtau yujmāsu samāsu rātriṣu, rātrigrahaṇād divasapratiṣedhaḥ,
                  saṃviśed gacchet putrārtham | yugmāsv iti bahuvacanaṃ samuccayārtham | ataś caikasminn
                  api ṛtau apratiṣiddhāsu yugmāsu sarvāsu rātriṣu gacchet | evaṃ gacchan brahmacāry
                  eva bhavati | ato yatra brahmacaryaṃ śrāddhādau coditaṃ tatra gacchato 'pi na brahmacaryaskhalanadoṣo
                  'sti | kiṃca parvāṇy ādyāś catasras tu varjayet | parvāṇīti bahuvacanād ādyārthāvagamād
                  aṣṭamīcaturdaśyor grahaṇam | yathāha <span class="red">manuḥ</span> |
               </p>
               	  
               <p><q class="blue">amāvāsyām aṣṭamīṃ ca paurṇamāsīṃ caturdaśīṃ |<br />
                     	  brahmacārī bhaven nityam apy ṛtau snātako dvijaḥ ||</q> iti | (MDh 4.155)
               </p>
               	  
               <p>ato 'māvāsyādīni rajodarśanād ārabhya catasro rātrīś ca varjayet || 1. 79 ||</p>
               
               	  
               <p class="italic">kiṃ ca |</p>
               
               	  
               <p id="YDh_1.80" class="bold">
                  	    evaṃ gacchan striyaṃ kṣāmāṃ maghāṃ mūlaṃ ca varjayet |<br />
                  	    sustha indau sakṛt putraṃ lakṣaṇyaṃ janayet pumān ||
                  	   <span class="ref">YDh_1.80</span></p>
               
               	  
               <p>evam uktena prakāreṇa striyaṃ gacchan kṣāmāṃ gacchet | kṣāmatā ca tasmin kale rajasvalāvratenaiva
                  bhavati | atha cen na bhavati tadā kartavyā kṣāmatā putrotpattyartham alpāsnigdhabhojanādinā,
               </p>
               	  
               <p><q class="blue">pumān puṃso 'dhike śukre strī bhavaty adhike striyaḥ |</q> (MDh 3.49)
               </p>
               	  
               <p>iti vacanāt | yadā yugmāyām api rātrau śoṇitādhikyaṃ tadā stry eva bhavati puruṣākṛtiḥ
                  | ayugmāyām api śukrādhikye puman eva bhavati stryākṛtiḥ | kālasya nimittatvāt | śukraśoṇitayoś
                  copādānakāraṇatveṇa prābalyāt | tasmāt kṣāmā kartavyā | maghāmūlanakṣatre varjayet
                  | candre caikādaśādiśubhasthānagate cakārāt puṃnakṣatraśubhayogalagnādisaṃpattau sakṛd
                  ekasyāṃ rātrau na dvis trir vā | tato lakṣaṇair yuktaṃ putraṃ janayati | pumān apratihatapuṃstvaḥ
                  || 1.80 ||
               </p>
               
               	  
               <p class="italic">evam ṛtau niyamam uktvā idānīm anṛtau niyamam āha |</p>
               
               	  
               <p id="YDh_1.81" class="bold">
                  	    yathākāmī bhaved vāpi strīṇāṃ varam anusmaran |<br />
                  	    svadāranirataś caiva striyo rakṣyā yataḥ smṛtāḥ ||
                  	   <span class="ref">YDh_1.81</span></p>
               
               	  
               <p>bhāryāyā icchānatikrameṇa pravṛttir asyāstīti yathākāmī bhavet | vāśabdo niyamāntaraparigrahārtho
                  na pūrvaniyamanivṛttyarthaḥ | strīṇāṃ varam indradattam anusmaran: <q class="blue">bhavatīnāṃ kāmavihantā pātakī syāt</q> iti, yathā <q class="blue">tā abruvan varaṃ vṛṇīmahā ṛtviyāprajāṃ vindāmahai kāmam āvijanitoḥ saṃbhavāma iti
                     tasmād ṛtviyāḥ striyaḥ prajāṃ vindante kāmam ā vijanatoḥ saṃbhavanti vāre vṛtaṃ hy
                     āsām</q> iti (cf. VaDh 5.8) | api ca svadāreṣv eva nirataḥ nitarāṃ ratas tanmanaskaḥ, <q>bhavet</q> ity anuṣajyate | evakāreṇa stryantaragamanaṃ nivartayati prāyaścittasmaraṇāt | ubhayatrāpi
                  dṛṣṭaprayojanam āha <q>striyo rakṣyā yataḥ smṛtāḥ</q> iti | yasmāt striyo rakṣyāḥ smṛtā uktāḥ <q>kartavyāś ca surakṣitāḥ</q> (YDh 1.78) iti | tac ca<span class="note">NSP ed. tatra</span> surakṣitatvaṃ yathākāmitvena stryantarāgamanena ca bhavatīti | atrāha <q>tasmin yugmāsu saṃviśed</q> (YDh 1.79) iti | kim ayaṃ vidhir niyamaḥ parisaṃkhyā vā | ucyate | na tāvad vidhiḥ prāptārthatvāt
                  | nāpi parisaṃkhyā doṣatrayasamāsakteḥ | ato niyamaṃ pratipedire nyāyavidaḥ | kaḥ
                  punar eṣāṃ bhedaḥ | atyantāprāptaprāpaṇaṃ vidhiḥ, yathā <q class="blue">agnihotraṃ juhuyāt</q>, <q class="blue">aṣṭakāḥ kartavyāḥ</q> iti | pakṣe prāptasyāprāptapakṣāntaraprāpaṇaṃ niyamaḥ, yathā <q class="blue">same deśe yajeta</q>, <q class="blue">darśapūrṇamāsābhyāṃ yajeta</q> iti yāgaḥ kartavyatayā vihitaḥ | sa ca deśam antareṇa kartum aśakya ity arthād deśaḥ
                  prāptaḥ | sa ca samo viṣamaś ceti dvividhaḥ<span class="note">NSP ed. dvividhaḥ samo viṣamaś ceti</span> | yadā yajamānaḥ same yiyakṣate tadā <q>same yajeta</q> iti vacanam udāste, svārthasya prāptatvāt | yadā tu viṣame deśe yiyakṣate tadā <q>same yajeta</q> iti svārthaṃ vidhatte, svārthasya tadānīm aprāptatvāt | viṣamadeśanivṛttis tv ārthikī
                  | coditadeśenaiva yāganiṣpatter, acoditadeśopādānena yathāśāstraṃ yāgo nānuṣṭitaḥ
                  syād iti | tathā <q class="blue">prāṅmukho 'nnāni bhuñjīta</q> iti | idam api smārtam udāharaṇaṃ pūrveṇa vyākhyātam | ekasyānekatra prāptasyānyato
                  nivṛttyartham ekatra punarvacanaṃ parisaṃkhyā | tad yathā <q class="blue">imām agṛbhṇan raśanāmṛtasyety aśvābhidhānīm ādatte</q> ity ayaṃ mantraḥ svasāmarthyād aśvābhidhānyāḥ gardabhābhidhānyāś ca raśanāyā grahaṇe
                  viniyuktaḥ, punar aśvābhidhānīm ādatta ity anenāśvābhidhānyāṃ viniyujyamāno gardabhābhidhānyāḥ
                  nivartate | yathā <q class="blue">pañca pañcanakhā bhakṣyāḥ</q> ity atra hi yadṛcchayā śaśādiṣu śvādiṣu ca bhakṣaṇaṃ prāptaṃ punaḥ śaśādiṣu śrūyamāṇaṃ
                  śvādibhyo<span class="note">om. in Pāṇḍeya Chow. ed.</span> nivartata iti | kiṃ punar atra yuktam | parisaṃkhyety āha | tathā hi kṛtadārasaṃgrahasya
                  svecchayaivartau gamanaṃ prāptam iti na vidher ayaṃ viṣayaḥ | nāpi niyamasya, <span class="red">gṛhyasmṛti</span>virodhāt | evaṃ hi smaranti <span class="red">gṛhyakārāḥ</span>: <q class="blue">dārasaṃgrahānantaraṃ trirātraṃ dvādaśarātraṃ saṃvatsaraṃ vā brahmacārī syāt</q> iti | tatra dvādaśarātrāt saṃvatsarād vā pūrvam evartusaṃbhave ṛtau gacched eveti
                  niyamād brahmacaryasmaraṇaṃ bādhyeta | api ca prāpte bhāvārthe vacanaṃ viśeṣaṇaparaṃ
                  yuktaṃ, prāptaṃ cartau bhāryāgamanam icchayaiva, ato yadi gacched ṛtāv eveti vacanavyaktir
                  yuktā | kiṃ ca naiyamikāt putrotpattividher eva ṛtau gamanaṃ nityaprāptam eveti ṛtau
                  gacched eveti niyamo 'narthakaḥ syāt | niyame cādṛṣṭaṃ kalpanīyam | kiṃ ca ṛtau gantavyam
                  eveti niyame asannihitasya vyādhyādinā asamarthasyānicchoś cāśakyo 'rtha upadiṣṭaḥ
                  syāt | vidhyanuvādavirodhaś ca niyame | tathā hi ekaḥ śabdaḥ sakṛd uccaritas tam evārthaṃ
                  pakṣe 'nuvadati pakṣe 'nuvidhatte ceti | tasmād ṛtāv eva gacchen nānyatreti parisaṃkhyaiva
                  yuktā | tad idaṃ <span class="red">bhāruciviśvarūpādayo</span> nānumanyante | ato niyama eva yuktaḥ, pakṣe svārthavidhisaṃbhavāt, agamane doṣaśravaṇāc
                  ca |
               </p>
               	  
               <p><q class="blue">ṛtusnātāṃ tu yo bhāryāṃ sannidhau nopagacchati |<br />
                     	  ghorāyāṃ bhrūṇahatyāyāṃ yujyate nātra saṃśayaḥ ||</q> iti | (PSm 4.15)
               </p>
               	  
               <p>na ca vidhyanuvādavirodhaḥ, anuvādābhāvād vidhyarthatvāc ca vacanasya | tatra hi vidhyanuvādavirodho
                  yatra vidheyāvadhitayā tad evānuvaditavyaṃ, aprāptatayānyoddeśena vidhātavyaṃ ca |
                  yathā vājapeyādhikaraṇapūrvapakṣe <q class="blue">vājapeyena svārājyakāmo yajeta</q> iti vājapeyalakṣaṇaguṇavidhānāvadhitvena yāgo 'nuvaditavyaḥ, sa eva svārājyalakṣaṇaphaloddeśena
                  vidhātavyaś ceti | na cānuvādeneha kṛtyam asti | yad tu niyame 'dṛṣṭam kalpyam ity
                  uktaṃ tat parisaṃkhyāyām api samānam | anṛtau gacchato doṣkalpanāt | yat tu naiyamikaputrotpādanavidhyākṣepeṇaiva
                  ṛtau nityagamanaprāpte na niyama iti | tad asat | sa evāyaṃ naiyamikaputrotpādanavidhiḥ
                  | syān matam <q>evaṃ gacchan striyaṃ kṣāmāṃ lakṣaṇyaṃ putraṃ janayet</q> (cf. YDh 1.80) iti stryabhigamanātiriktaḥ putrotpādanavidhir iti | tan na | gamanakaraṇikāyā
                  bhāvanāyā eva putrotpattikarmatā pradṛśyate | evaṃ gacchan lakṣaṇyaṃ putraṃ janayed
                  ity anena yathāgnihotraṃ juhvan svargaṃ bhāvayed iti | na cāsaṃnihitāder aśakyārthavidhiprasaṅgaḥ
                  | sannihitaśaktayor evopadeśāt |
               </p>
               	  
               <p><q class="blue">ṛtusnātāṃ tu yo bhāryāṃ sannidhau nopagacchati |</q> (PSm 4.15)
               </p>
               	  
               <p><q class="blue">yaḥ svadārān ṛtusnātān svasthaḥ san nopagacchati |</q></p>
               	  
               <p>iti viśeṣopādānāt | anicchanivṛttis tu niyamavidhānād eva | na ca viśeṣaṇaparatāpi,
                  pakṣe bhāvārthavidhisaṃbhavāt | nāpi <span class="red">gṛhyasmṛt</span>ivirodhaḥ | saṃvatsarāt pūrvam evartudarśane saṃviśato na brahmacaryaskhalanadoṣo
                  yathā śraddhādiṣu | tasmāt svārthahāniparārthakalpanāprāptabādhalakṣaṇadoṣatrayavatī
                  parisaṃkhyā na yuktā | evaṃ <q class="blue">pañca pañcanakhā bhakṣyāḥ</q> ity atra yady api śaśādiṣu bhakṣaṇasya pakṣe prāpter niyamaḥ śaśādiṣu śvādiṣu ca
                  prāpteḥ parisaṃkhyety ubhayasaṃbhavas tathāpi niyamapakṣe śaśādyabhakṣaṇe doṣaprasaṅgaḥ,
                  śvādibhakṣaṇe cādoṣaprasaṅgena prāyaścittasmṛtivirodha iti parisaṃkhyaivāśritā | etena
               </p>
               	  
               <p><q class="blue">sāyaṃprātar dvijātīnām aśanaṃ smṛtinoditam |</q></p>
               	  
               <p>ity atrāpi niyamo vyākhyātaḥ | <q class="blue">nāntarā bhojanaṃ kuryāt</q> iti ca punaruktaṃ syāt parisaṃkhyāyām | evaṃ ca niyame sati ṛtāv ṛtāv iti vīpsā labhyate,
                  <q class="blue">nimittāvṛttau naimittikam apy āvartate</q> iti nyāyāt | <q>yathākāmī bhavet</q> ity ayam api niyama eva | anṛtāv api strīkāmanāyāṃ satyāṃ striyam abhiramayed eveti
                  | <q class="blue">ṛtāv upeyāt sarvatra vā pratiṣiddhavarjam</q> (GDh 5.1–2) iti etad api <span class="red">gautamīyaṃ</span> sūtradvayaṃ niyamaparam eva | ṛtāv upeyād anṛtāv api strīkāmanāyāṃ satyāṃ pratiṣiddhavarjam
                  upeyād evety alam atiprasaṅgena || 1.81 ||
               </p>
               
               	  
               <p class="italic">kiṃ ca |</p>
               	  
               <p id="YDh_1.82" class="bold">
                  	    bhartṛbhrātṛpitṛjñātiśvaśrūśvaśuradevaraiḥ |<br />
                  	    bandhubhiś ca striyaḥ pūjyāḥ bhūṣaṇācchādanāśanaiḥ ||
                  	   <span class="ref">YDh_1.82</span></p>
               
               	  
               <p>bhartṛprabhṛtibhiḥ pūrvoktāḥ sādhvyaḥ striyaḥ yathāśaktyalaṃkāravasanabhojanapuṣpādibhiḥ
                  saṃmānanīyāḥ | yasmāt tāḥ pūjitā dharmārthakāmān saṃvardhayanti || 1.82 ||
               </p>
               
               	  
               <p class="italic">tayā punaḥ samarpitagṛhavyāpārayā kiṃbhūtayā bhavitavyam ity ata āha |</p>
               
               	  
               <p id="YDh_1.83" class="bold">
                  	    saṃyatopaskarā dakṣā hṛṣṭā vyayaparāṅmukhī |<br />
                  	    kuryāc chvaśurayoḥ pādavandanaṃ bhartṛtatparā ||
                  	   <span class="ref">YDh_1.83</span></p>
               
               	  
               <p>saṃyataḥ svasthānaniveśita upaskaro gṛhopakaraṇavargo yathā sā tathoktā | yatholūkhalamusalaśūrpādeḥ
                  kaṇḍanasthāne, dṛṣadupalayor aviyogena peṣaṇasthāna ityādi | dakṣā gṛhavyāpārakuśalā
                  | hṛṣṭā sadaiva prahasitānanā | vyayaparāṅmukhī na vyayaśīlā | syād iti sarvatra śeṣaḥ
                  | kiṃ ca | śvaśrūś ca śvaśuraś ca śvaśurau | <q class="blue">śvaśuraḥ śvaśrvā</q> (Pāṇ 1.2.71) ity ekaśeṣaḥ | tayoḥ pādavandanaṃ nityaṃ kuryāt | śvaśuragrahaṇaṃ mānyāntaropalakṣaṇārthaṃ
                  bhartṛtatparā bhartṛvaśavartinī satī pūrvoktaṃ kuryāt || 1.83 ||
               </p>
               
               	  
               <p class="italic">bhartṛsannidhāv uktam, proṣite bhartari tayā kiṃ kartavyam ity ata āha |</p>
               
               	  
               <p id="YDh_1.84" class="bold">
                  	    krīḍāṃ śarīrasaṃskāraṃ samājotsavadarśanam |<br />
                  	    hāsyaṃ paragṛhe yānaṃ tyajet proṣitabhartṛkā ||
                  	   <span class="ref">YDh_1.84</span></p>
               
               	  
               <p>deśāntaragatabhartṛkā krīḍāṃ kandukādibhiḥ, śarīrasaṃskāram udvartanādibhiḥ, samājo
                  janasamūhaḥ, utsavo vivāhādiḥ, tayoḥ darśanam, hāsyaṃ vijṛmbhaṇam, paragṛhe gamanam
                  | tyajed iti pratyekaṃ saṃbadhyate || 1.84 ||
               </p>
               
               	  
               <p class="italic">kiṃ ca |</p>
               	  
               <p id="YDh_1.85" class="bold">
                  	    rakṣet kanyāṃ pita vinnāṃ patiḥ putrāś ca vārdhake |<br />
                  	    abhāve jñātayas teṣāṃ na svātantryaṃ kvacit striyāḥ ||
                  	   <span class="ref">YDh_1.85</span></p>
               
               	  
               <p>pāṇigrahaṇāt prāk pitā kanyām akāryakaraṇād rakṣet | tata ūrdhvaṃ bhartā | tadabhāve
                  putrāḥ vṛddhabhāve | teṣām uktānām abhāve jñātayaḥ | jñātīnām abhāve rajā, <q class="blue">pakṣadvayāvasāne tu rajā bhartā prabhuḥ striyāḥ</q> iti vacanāt | ataḥ kvacid api strīṇāṃ naiva svātantryam || 1.85 ||
               </p>
               
               	  
               <p class="italic">kiṃ ca |</p>
               	  
               <p id="YDh_1.86" class="bold">
                  	    pitṛmātṛsutabhrātṛśvaśrūśvaśuramātulaiḥ |<br />
                  	    hīnā na syād vinā bhartrā garhaṇīyānyathā bhavet ||
                  	   <span class="ref">YDh_1.86</span></p>
               
               	  
               <p>bhartrā vinā bhartṛrahitā pitrādirahitā vā na syāt | yasmāt tadrahitā garhaṇīyā nindyā
                  bhavet | etac ca brahmacaryapakṣe | <q class="blue">bhartari prete brahmacaryaṃ tadanvārohaṇaṃ vā</q> (ViDh 25.14) iti <span class="red">viṣṇu</span>smaraṇāt | anvārohaṇe mahān abhyudayaḥ | tathā ca <span class="red">vyāsaḥ</span> kapotikākhyānavyājena darśitavān |
               </p>
               	  
               <p><q class="blue">pativratā saṃpradīptaṃ praviveśaḥ hutāśanam |<br />
                     	  tatra citrāṅgadadharaṃ bhartāraṃ sānvapadyata ||<br />
                     	  tataḥ svargaṃ gataḥ pakṣī bhāryayā saha saṃgataḥ |<br />
                     	  karmaṇā pūjitas tatra reme ca saha bhāryayā ||</q> iti | (MBh 12.144.9, 12)
               </p>
               	  
               <p>tathā ca <span class="red">śaṅkhāṅgirasau |</span></p>
               	  
               <p><q class="blue">tisraḥ koṭyo 'rdhakoṭī ca yāni lomāni mānuṣe |<br />
                     	  tāvatkālaṃ vaset svarge bhartāraṃ yānugacchati ||</q></p>
               	  
               <p>iti pratipādya tayor aviyogaṃ darśayataḥ |</p>
               	  
               <p><q class="blue">vyālagrāhī yathā sarpaṃ balād uddharate bilāt |<br />
                     	  tadvad uddhṛtya sā nārī saha tanaiva modate ||<br />
                     	  tatra sā bhartṛparamā stūyamānāpsarogaṇaiḥ |<br />
                     	  krīḍate patinā sārdhaṃ yāvad indrāś caturdaśa ||</q> iti |
               </p>
               	  
               <p>tathā |</p>
               	  
               <p><q class="blue">brahmaghno vā kṛtaghno vā mitraghno vā bhavet patiḥ |<br />
                     	  punāty avidhavā nārī tam ādāya mṛtā tu yā ||<br />
                     	  mṛte bhartari yā nārī samārohed dhutāśanaṃ |<br />
                     	  sārundhatīsamācārā svargaloke mahīyate ||<br />
                     	  yāvac cāgnau mṛte patyau strī nātmānaṃ pradāhayet |<br />
                     	  tāvan na mucyate sā hi strīśarīrāt kathaṃcana ||</q> iti |
               </p>
               	  
               <p><span class="red">hārīto</span> 'pi |
               </p>
               	  
               <p><q class="blue">mātṛkaṃ paitṛkaṃ cāpi yatra caiva pradīyate |<br />
                     	  kulatrayaṃ punāty eṣā bhartāraṃ yānugacchati ||</q> iti |
               </p>
               	  
               <p>tathā |</p>
               	  
               <p><q class="blue">ārtārte mudite hṛṣṭā proṣite malinā kṛśā |<br />
                     	  mṛte mriyeta yā patyau sā strī jñeyā pativratā |</q> iti |
               </p>
               	  
               <p>ayaṃ ca sakala eva sarvāsāṃ strīṇām agarbhiṇīnām abālāpatyānām ācaṇḍālaṃ sādhāraṇo
                  dharmaḥ, bhartāraṃ yānugacchatīty aviśeṣopādānāt | yāni ca brahmaṇyanugamananiṣedhaparāṇi
                  vākyāni |
               </p>
               	  
               <p><q class="blue">mṛtānugamanaṃ nāsti brāhmaṇyā brahmaśāsanāt |<br />
                     	  itareṣu tu varṇeṣu tapaḥ paramam ucyate ||<br />
                     	  jīvantī taddhitaṃ kuryān maraṇād ātmaghātinī |<br />
                     	  yā strī brāhmaṇajātīyā mṛtaṃ patim anuvrajet ||<br />
                     	  sā svargam ātmaghātena nātmānaṃ na patiṃ nayet ||</q></p>
               	  
               <p>ityevamādīni tāni pṛthakcityadhirohaṇaviṣayāṇi |</p>
               	  
               <p><q class="blue">pṛthakcitiṃ samāruhya na viprā gantum arhati |</q></p>
               	  
               <p>iti viśeṣa<span class="red">smaraṇāt</span> | anena kṣatriyādistrīṇāṃ pṛthakcityabhyanujñā gamyate | yat tu kaiś cid uktaṃ puruṣāṇām
                  iva strīṇām apy ātmahananasya pratiṣiddhatvād atipravṛddhasvargābhilāṣāyāḥ pratiṣedhaśāstram
                  atikrāmantyā ayam anugamanopadeśaḥ śyenavat | yathā <q class="blue">śyenenābhicaran yajeta</q> iti tīvrakrodhākrāntasvāntasya pratiṣedhaśāstram atikrāmataḥ śyenopadeśa iti | tad
                  ayuktam | ye tāvat śyenakaraṇikāyāṃ bhāvanāyāṃ bhāvyabhūtahiṃsāyāṃ vidhisaṃsparśābhāvena
                  pratiṣedhasaṃsparśāt phaladvāreṇa śyenasyānarthatāṃ varṇayanti teṣāṃ mate hiṃsāyā
                  eva svargārthatayā anugamananśāstreṇa vidhīyamānatvāpratiṣedhasaṃsparśābhāvād agnīṣomīyavat
                  spaṣṭam evānugamanasya śyenavaiṣamyam | yat tu mataṃ hiṃsānāṃ maraṇānukūlo vyāpāraḥ,
                  śyenaś ca paramaraṇānukūlavyāpārarūpatvād dhiṃsaiva, kāmādhikāre ca karaṇāṃśe rāgataḥ
                  pravṛttisaṃbhavena vidher apravartakatvāt | rāgaprayuktahiṃsārūpatvāt śyenaḥ pratiṣiddhaḥ
                  svarūpeṇaivānarthakara iti, tatrāpy anugamanaśāstreṇa maraṇasyaiva svargasādhanatayā
                  vidhānān maraṇe yady api rāgataḥ pravṛttis tathāpi maraṇānukūle vyāpāre 'gnipraveśādāv
                  itikartavyatārūpe vidhita eva pravṛttir iti na niṣedhasyāvakāśaḥ <q class="blue">vāyavyaṃ śvetam ālabheta bhūtikāmaḥ</q> itivat | tasmāt spaṣṭam evānugamanasya śyenavaiṣamyam | yat tu <q class="blue">tasmād u ha na purāyuṣaḥ svaḥkāmī preyāt</q> iti śrutivirodhād anugamanam ayuktam iti | yac ca <q class="blue">tad u ha na svaḥkāmy āyuṣaḥ prāṅ na preyāt</q> iti svargaphaloddeśenāyuṣaḥ prāg āyur vyayo na kartavyo mokṣārthinā, yasmād āyuṣaḥ
                  śeṣe sati nityanaimittikakarmānuṣṭhānakṣapitāntaḥkaraṇakalaṅkasya śravaṇamanananididhyāsanasaṃpattau
                  satyam ātmajñānena niratiśayānandabrahmaprāptilakṣaṇamokṣasaṃbhavaḥ | tasmād anityālpasukharūpasvargārtham
                  āyur vyayo na kartavya ity arthaḥ | ataś ca mokṣam anicchantyā anityālpasukharūpasvargārthinyā
                  anugamanaṃ yuktam itarakāmyānuṣṭhānavad iti sarvam anavadyam || 1.86 ||
               </p>
               
               	  
               <p class="italic">kiṃ ca |</p>
               	  
               <p id="YDh_1.87" class="bold">
                  	    patipriyahite yuktā svācārā vijitendriyā |<br />
                  	    seha kīrtim avāpnoti pretya cānuttamāṃ gatim ||
                  	   <span class="ref">YDh_1.87</span></p>
               
               	  
               <p>priyam anavadyatvena manaso 'nukūlam, āyatyāṃ yac chreyaskaraṃ tad dhitam | priyaṃ
                  ca tad dhitaṃ ca priyahitam | patyuḥ priyahitaṃ patipriyahitaṃ tasmin yuktā niratā
                  | svācārā śobhana ācāraḥ yasyāḥ sā tathoktā | śobhanaś cācāro darśitaḥ <span class="red">śaṅkhena:</span> <q class="blue">nānuktvā gṛhān nirgacchet | nānuttarīyā na tvaritaṃ vrajet | na parapuruṣam abhibhāṣetānyatra
                     vaṇikpravrajitavṛddhavaidyebhaḥ | na nābhiṃ darśayet | ā gulphād vāsaḥ paridadhyāt
                     | na stanau vivṛtau kuryāt | na hased aprāvṛtā<span class="note">Seltur: aprāvṛtam</span> | bhartāraṃ tad bandhūn vā na dviṣyāt | na gaṇikādhūrtābhisāriṇīpravrajitāprekṣaṇikāmāyāmūlakuhakakārikāduḥśīlādibhiḥ
                     sahaikatra tiṣṭet | saṃsargena hi kulastrīṇāṃ cāritraṃ duṣyati</q> | iti | vijitendriyā vijitāni saṃyamitāni indriyāṇi śrotrādīni vāgādīni ca manaḥsahitāni
                  yayā sā iha loke kīrtiṃ prakhyātiṃ paraloke cottamāṃ gatiṃ prāpnoti | ayaṃ ca sakala
                  eva strīdharmo vivāhād ūrdhvaṃ veditavyaḥ, <q class="blue">prāg upanayanāt kāmacārakāmavādakāmabhakṣāḥ</q> (GDh 2.1) iti <span class="red">smaraṇāt</span>,
               </p>
               	  
               <p><q class="blue">vaivāhiko vidhiḥ strīṇām aupanāyanikaḥ smṛtaḥ |</q> (MDh 2.67)
               </p>
               	  
               <p>iti ca || 1.87 ||</p>
               
               	  
               <p class="italic">anekabhāryaṃ praty āha |</p>
               
               	  
               <p id="YDh_1.88" class="bold">
                  	    satyām anyāṃ savarṇāyāṃ dharmakāryaṃ na kārayet |<br />
                  	    savarṇāsu vidhau dharmye jyeṣṭhayā na vinetarā ||
                  	   <span class="ref">YDh_1.88</span></p>
               
               	  
               <p>savarṇāyāṃ satyām anyām asavarṇāṃ naiva dharmakāryaṃ kārayet | savarṇāsv api bahvīṣu
                  dharmye vidhau dharmānuṣṭhāne jyeṣṭhayā vinā jyeṣṭhāṃ muktvā itarā madhyamā kaniṣṭhā
                  vā na niyoktavyā || 1.88 ||
               </p>
               
               	  
               <p class="italic">pramītapatikāyā vidhim uktvā, idānīṃ pramītabhāryaṃ praty āha |</p>
               
               	  
               <p id="YDh_1.89" class="bold">
                  	    dāhayitvāgnihotreṇa striyaṃ vṛttavatīṃ patiḥ |<br />
                  	    āhared vidhivad dārān agnīṃś caivāvilambayan ||
                  	   <span class="ref">YDh_1.89</span></p>
               
               	  
               <p>pūrvoktavṛttavatīm ācāravatīṃ vipannāṃ striyam agnihotreṇa śrautenāgninā tadabhāve
                  smārtena dāhayitvā patiḥ bhārtā anutpāditaputro 'niṣṭayajño vā āśramāntareṣv anadhikṛto
                  vā stryantrarābhāve punar dārān agnīṃś ca vidhivad āharet | avilambayan śīghram eva
                  ,
               </p>
               	  
               <p><q class="blue">anāśramī na tiṣṭheta dinam ekam api dvijaḥ |</q></p>
               	  
               <p>iti <span class="red">dakṣa</span>smaraṇāt | etac cādhānena sahādhikṛtāyā eva nānyasyāḥ | yat tu |
               </p>
               	  
               <p><q class="blue">dvitīyāṃ caiva yo bhāryāṃ dahed vaitānikāgnibhiḥ |<br />
                     	  jīvantyāṃ prathamāyāṃ hi surāpānasamaṃ hi tat ||</q> iti |
               </p>
               	  
               <p>tathā |</p>
               	  
               <p><q class="blue">mṛtāyāṃ tu dvitīyāyāṃ yo 'gnihotraṃ samutsṛjet |<br />
                     	  brahmaghnaṃ taṃ vijānīyād yaś ca kāmāt samutsṛjet ||</q></p>
               	  
               <p>ity evamādi, tad ādhānena sahānadhikṛtāyā agnidāne veditavyam || 1.89 ||</p>
               
               	  
               <p>iti vivāhaprakaraṇam |</p>
               	
            </div>
            	
            <div id="d1e3977">
               	  
               <h3>atha varṇajātivivekaprakaraṇam 4</h3>
               
               	  
               <p class="italic">brāhmaṇasya catasraḥ bhāryā bhavanti kṣatriyasya tisraḥ vaiśyasya dve śūdrasya eketi
                  uktvā tāsu ca putrā utpādayitavyā iti uktam | idānīṃ kasyāṃ kasmāt kaḥ putraḥ bhavati
                  iti vivekam<span class="note">NSP: vivektum</span> āha |
               </p>
               
               	  
               <p id="YDh_1.90" class="bold">
                  	    savarṇebhyaḥ savarṇāsu jāyante hi sajātayaḥ |<br />
                  	    anindyeṣu vivāheṣu putrāḥ saṃtānavardhanāḥ ||
                  	   <span class="ref">YDh_1.90</span></p>
               
               	  
               <p>savarṇebhyo brāhmaṇādibhyaḥ savarṇāsu brāhmaṇyādiṣu sajātayo mātṛpitṛsamānajātīyāḥ
                  putrā bhavanti | <q>vinnāsu eṣa vidhiḥ smṛtaḥ</q> (YDh 1.92) iti sarvaśeṣatvenopasaṃhārād vinnāsu savarṇāsv iti saṃbadhyate | vināśabdasya saṃbandhiśabdatvād
                  vettṛbhyaḥ savarṇebhya iti labhyate | ekaḥ savarṇaśabdaḥ spaṣṭārthaḥ | ataś cāyam
                  arthaḥ saṃvṛttaḥ | uktena vidhinoḍhāyāṃ savarṇāyāṃ voḍhuḥ savarṇād utpannās tasmāt
                  samānajātīyā bhavanti | ataś ca kuṇḍagolakakānīnasahoḍhajādīnām asavarṇatvam uktaṃ
                  bhavati | te ca savarṇebhyo 'nulomapratilomebhyaś ca bhidyamāṇāḥ sādhāraṇadharmair
                  hiṃsādibhir adhikriyante,
               </p>
               	  
               <p><q class="blue">śudrāṇāṃ tu sadharmāṇaḥ sarve 'padhvaṃsajāḥ smṛtāḥ |</q> (MDh 10.41)
               </p>
               	  
               <p>iti <span class="red">smaraṇāt</span> | apadhvaṃsajā vyabhicārajātāḥ śūdradharmair api dvijaśuśrūṣādibhir adhikriyante
                  | <span class="underline">nanu</span> kuṇḍagolakayor abrāhmaṇatvāt śrāddhe pratiṣedho 'nupapannaḥ nyāyavirodhaś ca | yo
                  yajjātīyād yajjātīyāyām utpannaḥ saḥ tajjātīya eva bhavati, yathā gor gavi gauḥ, aśvād
                  vaḍavāyām aśvaḥ | tasmād brāhmaṇād brāhmaṇyām utpanno brāhmaṇa iti na viruddham |
                  tathā kānīnapaunarbhavādīn anukramya,
               </p>
               	  
               <p>sajātīyeṣv ayaṃ proktas tanayeṣu mayā vidhiḥ | (YDh 2.133)</p>
               	  
               <p>iti vakṣyamāṇavacanavirodhaś ca | <span class="underline">naitat sāram</span> | brāhmaṇena brāhmaṇyām utpanno brāhmaṇa iti bhramanivṛttyarthaḥ śrāddhe pratiṣedhaḥ
                  | yathātyantam aprāptasya patitasya śrāddhe pratiṣedhaḥ | na ca nyāyavirodhaḥ | yatra
                  pratyakṣagamyā jātir bhavati tatra tathā | brāhmaṇādijātis tu smṛtilakṣaṇā yathāsmaraṇam
                  bhavati | yathā samāne 'pi brāhmaṇye kuṇḍino vasiṣṭo 'trir gautama iti smaraṇalakṣaṇaṃ
                  gotram, tathā manuṣyatve samāne 'pi brāhmaṇyādijātiḥ smaraṇalakṣaṇā | mātāpitroś caitad
                  eva jātilakṣaṇam | na cānavasthā | anāditvāt saṃsārasya śabdārthavyavahāravat |
               </p>
               	  
               <p>sajātīyeṣv ayaṃ proktas tanayeṣu mayā vidhiḥ | (YDh 2.133)</p>
               	  
               <p>iti tūktānuvādatvād yathāsaṃbhavaṃ vyākhyāsyate | kṣetrajas tu mātṛsamānajātīyo niyogasmaraṇāt
                  śiṣṭasamācārāc ca | yathā dhṛtarāṣṭrapāṇḍuvidurāḥ kṣetrajāḥ santo mātṛsamānajātīyā
                  ity alam atiprasaṅgena | kiṃ cānindyeṣu brāhmadivivāheṣu putrāḥ santānavardhanā arogiṇo
                  dīrghāyuṣo dharmaprajāsaṃpannā bhavanti || 1.90 ||
               </p>
               
               	  
               <p class="italic">savarṇān uktvā idānīm anulomān āha |</p>
               
               	  
               <p id="YDh_1.91" class="bold">
                  	    viprān mūrghāvasikto hi kṣatriyāyāṃ viśaḥ striyāṃ |<br />
                  	    ambaṣṭhaḥ śūdryāṃ niṣādo jātaḥ pāraśvo 'pi vā ||
                  	   <span class="ref">YDh_1.91</span></p>
               
               	  
               <p>brāhmaṇāt kṣatriyāyāṃ vinnāyām utpanno mūrdhāvasikto nāma putraḥ bhavati | vaiśyakanyāyāṃ
                  vinnāyām utpanno 'mbaṣṭho nāma bhavati | śūdrāyāṃ vinnāyāṃ niṣādao nāma putro bhavati
                  | niṣādo nāma kaś cin matsyaghātajīvī pratilomajaḥ sa mā bhūd iti pāraśvo 'yaṃ niṣāda
                  iti saṃjñāvikalpaḥ | viprād iti sarvatrānuvartate | yat tu <q class="blue">brāhmaṇena kṣatriyāyām utpāditaḥ kṣatriya eva bhavati | kṣatriyeṇa vaiśyāyām utpādito
                     vaiśya eva bhavati | vaiśyena śūdrāyām utpāditaḥ śūdra eva bhavati</q> iti <span class="red">śaṅkha</span>smaraṇaṃ, tat kṣatriyādidharmaprāptyarthaṃ na punar mūrdhāvasiktādijātinirākaraṇārthaṃ
                  kṣatriyādijātiprāptyarthaṃ vā | ataś ca mūrdhāvasiktādīnāṃ ksatriyāder uktair eva
                  daṇḍājinopavītādibhir upanayanādikaṃ kāryam | prāg upanayanāt kāmacārādi pūrvavad
                  eva veditavyam || 1.91 ||
               </p>
               
               	  
               <p id="YDh_1.92" class="bold">
                  	    vaiśyāśūdryos tu rājanyān māhiṣyograu sutau smṛtau |<br />
                  	    vaiśyāt tu karaṇaḥ śūdryāṃ vinnāsv eṣa vidhiḥ smṛtaḥ ||
                  	   <span class="ref">YDh_1.92</span></p>
               
               	  
               <p>vaiśyāyāṃ śūdrāyāṃ ca vinnāyāṃ rājanyān māhiṣyograu yathākramaṃ putrau bhavatḥ | vaiśyena
                  śūdrāyāṃ vinnāyāṃ karaṇo nāma putro bhavati | eṣa sarvaṇamūrdhāvasiktādisaṃjñāvidhiḥ
                  vinnāsūḍhāsu smṛta ukto veditavyaḥ | ete ca mūrdhāvasiktāmbaṣṭhaniṣādamāhiṣyograkaraṇāḥ
                  ṣaḍ anukomajāḥ putrā veditavyāḥ || 1.92 ||
               </p>
               
               	  
               <p class="italic">pratilomajān āha |</p>
               
               	  
               <p id="YDh_1.93" class="bold">
                  	    brāhmaṇyāṃ kṣatriyāt sūto vaiśyād vaidehakas tathā |<br />
                  	    śūdrāj jātas tu caṇḍālaḥ sarvadharmabahiṣkṛtaḥ ||
                  	   <span class="ref">YDh_1.93</span></p>
               
               	  
               <p>brāhmaṇyāṃ kṣatriyavaiśyaśūdrair utpāditā yathākramaṃ sūtavaidehakacaṇḍālākhyāḥ putrā
                  bhavanti | tatra caṇḍālaḥ sarvadharmabahiṣkṛtaḥ || 1.93 ||
               </p>
               
               	  
               <p id="YDh_1.94" class="bold">
                  	    kṣatriyā māgadhaṃ vaiśyāc chūdrāt kṣattāram eva ca |<br />
                  	    śūdrād āyogavaṃ vaiśyā janayāmāsa vai sutam ||
                  	   <span class="ref">YDh_1.94</span></p>
               
               	  
               <p>kiṃ ca | kṣatriyā yoṣit vaiśyān māgadhaṃ nāma putraṃ janayati | saiva śūdrāt kṣattāraṃ
                  putraṃ janayati | vaiśyayoṣic chūdrād āyogavaṃ putraṃ janayati | ete ca sūtavaidehakacaṇḍālamāgadhakṣattrāyogavāḥ
                  ṣaṭ pratilomajāḥ | eteṣāṃ ca vṛttaya <span class="red">auśanase mānave</span> ca draṣṭavyāḥ || 1.94 ||
               </p>
               
               	  
               <p class="italic">saṃkīrṇasaṃkarajātyantaram āha |</p>
               
               	  
               <p id="YDh_1.95" class="bold">
                  	    māhiṣyeṇa karaṇyāṃ tu rathakāraḥ prajāyate |<br />
                  	    asatsantas tu vijñeyāḥ pratilomānulomajāḥ ||
                  	   <span class="ref">YDh_1.95</span></p>
               
               	  
               <p>kṣatriyeṇa vaiśyāyām utpādito māhiṣyaḥ | vaiśyena śūdrāyām utpāditā karaṇī tasyāṃ
                  māhiṣyenotpādito rathakāro nāma jātyā bhavati | tasya ca upanayanādi sarvaṃ kāryaṃ
                  vacanāt | yathāha <span class="red">śaṅkhaḥ</span> | <q class="blue">kṣatriyavaiśyānulomāntarotpanno yo rathakāras tasyejyādānopanyanasaṃskārakriyā aśvapratiṣṭhārathasūtravāstuvidyādhyayanavṛttitā
                     ca</q> iti | evaṃ brāhmaṇakṣatriyotpannamūrdhāvasiktamāhiṣyād anulomasaṃskare jātyantaratā
                  upanayanādiprāptiś ca veditavyā, tayor dvijātitvāt | saṃjñās tu <span class="red">smṛtyantar</span>oktād draṣṭavyāḥ | etac ca pradarśanamātram uktam | saṃkīrṇasaṃkarajātīnām ānantyād
                  vaktum aśakyatvāt | ata etāvad atra vivakṣitaṃ: asantaḥ pratilomajāḥ santaś cānulomajā
                  jñātavyā iti || 1.95 ||
               </p>
               
               	  
               <p class="italic"><q>sarveṇabhyaḥ sarvaṇāsu jāyante</q> (YDh 1.90) ityādinā varṇaprāptau kāraṇam uktam | idānīṃ kāraṇāntaram āha |
               </p>
               
               	  
               <p id="YDh_1.96" class="bold">
                  	    jātyutkarṣo yuge jñeyaḥ saptame pañcame 'pi vā |<br />
                  	    vyatyaye karmaṇāṃ sāmyaṃ pūrvavac cādharottaram ||
                  	   <span class="ref">YDh_1.96</span></p>
               
               	  
               <p>jātayo mūrdhāvasiktādyās tāsām utkarṣo brāhmaṇatvādijātiprāptir jātyutkarṣo yuge janmani
                  saptame pañcame apiśabdāt ṣaṣṭhe vā boddhavyaḥ | vyavasthitaś cāyaṃ vikalpaḥ | vyavasthā
                  ca: brāhmaṇena śūdrāyām unpāditā niṣādī, sā brāhmaṇenoḍhā duhitaraṃ kāṃcij janayati,
                  sāpi brāhmaṇenoḍhānyāṃ janayatīty anena prakāreṇa ṣaṣṭī saptamaṃ brāhmaṇaṃ janayati
                  | brāhmaṇena vaiśyāyām utpāditā ambaṣṭhā | sāpy anena prakāreṇa pañcamī ṣaṣṭḥaṃ brāhmaṇaṃ
                  janayati | mūrdhāvasiktāpy anena prakāreṇa caturthī pañcamaṃ brāhmaṇam eva janayati
                  | evam ugrā kṣatriyeṇoḍhā māhiṣyā ca yathākramaṃ ṣaṣṭhaṃ pañcamaṃ ca kṣatriyaṃ janayati
                  | tathā karaṇī vaiśyoḍhā pañcamaṃ vaiśyam ity evam anyatrāpy ūhanīyam | kiṃ ca karmaṇāṃ
                  vyatyaye vṛttyarthānāṃ karmaṇāṃ viparyāse yathā brāhmaṇo mukhyayā vṛttyā ajīvan kṣātreṇa
                  karmaṇā jīved ity anukalpaḥ | tenāpy ajīvan vaiśyavṛttyā tayāpy ajīvan śūdravṛttyā
                  | kṣatriyo 'pi svakarmaṇā jīvanārthenājīvan vaiśyavṛttyā śūdravṛttyā vā | vaiśyo 'pi
                  svavṛttyā ajīvan śūdravṛttyeti karmaṇāṃ vyatyayaḥ | tasmin vyatyaye sati yady āpadvimokṣe
                  'pi tāṃ vṛttiṃ na parityajati tadā saptame ṣaṣṭhe pañcame vā janmani sāmyaṃ yasya
                  hīnavarṇasya karmaṇā jīvati tatsamānajātitvaṃ bhavati | tad yathā | brāhmaṇaḥ śūdravṛttyā
                  jīvaṃs tām aparityajan yadi putram utpādayati so 'pi tayaiva vṛttyā jīvan putrāntaram
                  ity evaṃ paramparayā saptame janmani śūdram eva janayati | vaiśyavṛttyā jīvan ṣaṣṭhe
                  vaiśyam | kṣatriyavṛttyā jīvan pañcame kṣatriyam | kṣatriyo 'pi śūdravṛttyā jīvan
                  ṣaṣṭhe śūdram | vaiśyavṛttyā jīvan pañcame vaiśyam | vaiśyo 'pi śūdravṛttyā jīvaṃs
                  tām aparityajan putraparamparayā pañcame janmani śūdraṃ janayatīti | <q>pūrvavac cādharottaram</q> | asyārthaḥ: varṇasaṃkare anulomajāḥ pratilomajāś ca darśitāḥ | saṃkīrṇasaṃkarajātāś
                  ca rathakāranidarśanena darśitāḥ | idānīṃ varṇasaṃkīrṇasaṃkarajātāḥ pradarśyante |
                  adhare ca uttare ca adharottaraṃ yathā mūrdhāvaiktāyāṃ kṣatriyavaiśyaśūdrair utpāditas
                  tathā ambaṣṭhāyāṃ vaiśyaśūdrābhyāṃ niṣādyāṃ śūdreṇotpāditā adharāḥ pratilomajās tathā
                  mūrdhāvasiktāmbaṣṭhāniṣādiṣu brāhmaṇenotpāditāḥ, māhiṣyograyor brāhmaṇena kṣatriyeṇa
                  cotpāditāḥ, karaṇyāṃ brāhmaṇena kṣatriyeṇa vaiśyena cotpāditā uttare anulomajāḥ |
                  evam anyatrāpy ūhanīyam | etad adharottaraṃ pūrvavad asadsad iti boddhavyam || 1.96
                  ||
               </p>
               
               	  
               <p>iti varṇajātivivekaprakaraṇam |</p>
               	
            </div>
            	
            <div id="d1e4162">
               	  
               <h3>atha gṛhasthadharmaprakaraṇam</h3>
               
               	  
               <p class="italic">śrautasmārtāni karmāṇy agnisādhyāni darśayiṣyan kasminn agnau kiṃ kartavyam ity āha
                  |
               </p>
               
               	  
               <p id="YDh_1.97" class="bold">
                  	    karma smārtaṃ vivāhāgnau kurvīta pratyahaṃ gṛhī |<br />
                  	    dāyakālāhṛte vāpi śrautaṃ vaitānikāgniṣu ||
                  	   <span class="ref">YDh_1.97</span></p>
               
               	  
               <p>smṛtyuktaṃ vaiśvadevādikaṃ karma laukikaṃ ca yat pratidinaṃ pākalakṣaṇaṃ tad api gṛhastho
                  vivāhāgnau vivāhasaṃskṛte kurvīta | dāyakāle vibhāgakāla āhṛte vā <q class="blue">vaiśyakulād agnim ānīya</q> (cf. GoGṛ 1.1.15) ityādinoktasaṃskārasaṃskṛte | apiśabdāt prete vā gṛhapatau āhṛte
                  saṃskṛte eva | tataś ca kālatrayātikrame prāyaścittīyate | śrutyuktam aghnihotrādikaṃ
                  karma vaitānikāgniṣu āhavanīyādiṣu kurvīta || 1.97 ||
               </p>
               
               	  
               <p class="italic">gṛhasthadharmān āha |</p>
               
               	  
               <p id="YDh_1.98" class="bold">
                  	    śarīracintāṃ nirvartya kṛtaśaucavidhir dvijaḥ |<br />
                  	    prātaḥsaṃdhyām upāsīta dantadhāvanapūrvakam ||
                  	   <span class="ref">YDh_1.98</span></p>
               
               	  
               <p>śarīracintām āvaśyakādikāṃ <q class="blue">divāsaṃdhyāsu karṇasthabrahmasūtra udaṅmukhaḥ</q> (YDh 1.16) ityādyuktavidhinā nirvartya <q class="blue">gandhalepakṣayakaram</q> (YDh 1.17) ityādinoktena vidhinā kṛtaśaucavidhir dvijaḥ dantadhāvanapūrvakaṃ prātaḥsaṃdhyām
                  upāsīta | dantadhāvanavidhiś ca |
               </p>
               	  
               <p><q class="blue">kaṇṭakikṣīravṛkṣotthaṃ dvādaśāṅgulasaṃitam |<br />
                     	  kaniṣṭhikāgravat sthūlaṃ parvārdhakṛtakūrcakam |<br />
                     	  dantadhāvanam uddiṣṭaṃ jihvollekhanikā tathā |</q>| iti |
               </p>
               	  
               <p>atra <q>vṛkṣottham</q> ity anena tṛṇaloṣṭāṅgulyādiniṣedhaḥ | palāśāśvatthādiniṣedhaś ca <span class="red">smṛtyantar</span>okto draṣṭavyaḥ | dantadhāvanamantraś ca:
               </p>
               	  
               <p><q class="blue">āyurbalaṃ yaśo varcaḥ prajāḥ paśuvasūni ca |<br />
                     	  brahma prajñāṃ ca medhāṃ ca tvaṃ no dhehi vanaspate ||</q> iti |
               </p>
               	  
               <p>brahmacāriprakaraṇoktasyāpi saṃdhyāvandanasya punarvacanaṃ dantadhāvanapūrvakatvapratipādanārtham,
                  dantadhāvananṛtyagītādi brahmacārī varjayed iti tan niṣedhāt || 1.98 ||
               </p>
               
               	  
               <p id="YDh_1.99" class="bold">
                  	    hutvāgnīn sūryadaivatyān japen mantrān samāhitaḥ |<br />
                  	    vedārthān adhigacchec ca śāstrāṇi vividhāni ca ||
                  	   <span class="ref">YDh_1.99</span></p>
               
               	  
               <p>prātaḥsaṃdhyāvandanānantaram agnīn āhavanīyādīn yathoktena vidhinā hutvā aupāsanāgniṃ
                  vā | tadantaraṃ sūryvadaivatyān <q class="blue">ud u tyaṃ jātavedasam</q> (RV 1.50.1) ityādīn mantrān japet | samāhito 'vikṣiptacittaḥ | tadantaraṃ vedārthān niruktavyākaraṇādīṃś
                  ca śravaṇenādhigacchej jānīyāt | cakārād adhītaṃ ca abhyaset | vividhāni ca śāstrāṇi
                  mīmāṃsāprabhṛtīni dharmārthārogyapratipādakāny adhigacchet || 1.99 ||
               </p>
               
               	  
               <p id="YDh_1.100" class="bold">
                  	    upeyād īśvaraṃ caiva yogakṣemārthasiddhaye ||<br />
                  	    snātvā devān pitṝṃś caiva tarpayed arcayet tathā ||
                  	   <span class="ref">YDh_1.100</span></p>
               
               	  
               <p>tadanantaram īśvaram abhiṣekādiguṇayuktam anyaṃ vā śrīmantam akutsitaṃ yogakṣemārthasiddhaye
                  | alabdhalābho yogaḥ, labdhaparipālanaṃ kṣema, tadartham upeyād upāsīta | upeyād ity
                  anena sevāṃ pratiṣedhati | vetanagrahaṇenājñākaraṇaṃ sevā | tasyāḥ śvavṛttitvena niṣedhāt<span class="note">Added passage: <q>sevā śvavṛttir ākhyātā tasmāt tāṃ parivarjayet</q> iti manusmaraṇāt.</span> | tato madhyāhne śāstroktavidhinā nadyādiṣu snātvā devān svagṛhyoktān pitṝṃś ca cakārād
                  ṛṣīṃś ca devāditīrthena tarpayet | tadantaraṃ gandhapuṣpākṣataiḥ hariharahiraṇyagarbhaprabhṛtīnām
                  anyatamaṃ yathāvāsanam ṛgyajuḥsāmamantrais tatprakāśakaiḥ svanāmabhir vā caturthyantair
                  namaskārayutkair ārādhayed yathoktavidhinā || 1.100 ||
               </p>
               
               	  
               <p id="YDh_1.101" class="bold">
                  	    vedātharvapurāṇi setihāsāni śaktitaḥ |<br />
                  	    japayajñaprasiddharthaṃ vidyāṃ cādhyātmikīṃ japet ||
                  	   <span class="ref">YDh_1.101</span></p>
               
               	  
               <p>tadanantaraṃ vedātharvetihāsapurāṇāni samastāni vyastāni vā ādhyātmikīṃ ca vidyāṃ
                  japayajñasiddhyarthaṃ yathoktena vidhinā yathāśakti japet || 1.101 ||
               </p>
               
               	  
               <p id="YDh_1.102" class="bold">
                  	    balikarmasvadhāhomasvādhyāyātithisatkriyāḥ |<br />
                  	    bhūtapitramarabrahmamanuṣyāṇāṃ mahāmakhāḥ ||
                  	   <span class="ref">YDh_1.102</span></p>
               
               	  
               <p>balikarma bhūtayajñaḥ | svadhā pitṛyajñaḥ | homo devayajñaḥ | svādhyāyo brahmayajñaḥ
                  | atithisatkriyā manuṣyayajñaḥ | ete pañca mahāyajñā aharahaḥ kartavyāḥ nityatvāt
                  | yat punar eṣāṃ phalaśravaṇaṃ tad eṣāṃ pāvanatvakhyāpanārthaṃ na kāmyatvapratipādanāya
                  || 1.102 ||
               </p>
               
               	  
               <p class="bold">devebhyaś ca hutād annāc chetṣād bhūtabaliṃ haret | <span class="ref">YDh_1.103ab</span></p>
               	  
               <p class="bold">annaṃ bhūmau śvacāṇḍālavāyasebhyaś ca nikṣipet || <span class="ref">YDh_1.03cd</span></p>
               
               	  
               <p>svagṛhyoktavidhinā vaiśvadevahomaṃ kṛtvā tadavaśiṣṭenānnena bhūtebhyo baliṃ haret
                  | annagrahaṇam apakvavyudāsārtham | tadanantaraṃ yathāśakti bhūmāv annaṃ śvacāṇḍālavāyasebhyo
                  nikṣipet | caśabdāt kṛmipāparogipatitebhyaḥ | yathāha <span class="red">manuḥ</span> |
               </p>
               	  
               <p><q class="blue">śunāṃ ca patitānāṃ ca śvapacāṃ pāparogiṇām |<br />
                     	  vāyasānāṃ kṛmīṇāṃ ca śanakair nikṣiped bhuvi ||</q> iti | (MDh 3.92)
               </p>
               	  
               <p>etad ca sāyaṃprātaḥ kartavyam | <q class="blue">atha sāyaṃprātaḥ siddhasya haviṣyasya juhuyāt</q> (ĀśGṛ 1.2.1) ity <span class="red">āśvalāyan</span>asmaraṇāt | iha kecid vaiśvadevākhyasya karmaṇaḥ puruṣārthatvam annasaṃskārakarmatvaṃ
                  cecchanti <q class="blue">atha sāyaṃprātaḥ siddhasya haviṣyasya juhuyāt</q> (ĀśGṛ 1.2.1) ity annasaṃskārakarmatā pratīyate | <q class="blue">athātaḥ pañca yajñāḥ</q> (ĀśGṛ 3.1.1) ity upakramya <q class="blue">tān etān yajñān aharahaḥ kurvīta</q> (ĀśGṛ 3.1.4) iti nityatvābhidhānāt puruṣārthatvaṃ cāvagamyate iti | tad ayuktam | puruṣārthatve
                  'nnasaṃskārakarmatvānupapatteḥ | tathā hi dravyasaṃskārakarmatvapakṣe 'nnārthatā vaiśvadevakarmaṇaḥ,
                  puruṣārthatve vaiśvadevakarmārthatā dravyasyeti parasparavirodhāt puruṣārthatvam eva
                  yuktam |
               </p>
               	  
               <p><q class="blue">mahāyajñaiś ca yajñaiś ca brāhmīyaṃ kriyate tanuḥ |</q> iti | (MDh 2.28)
               </p>
               	  
               <p>tathā |</p>
               	  
               <p><q class="blue">vaiśvadeve tu nirvṛtte yady anyo 'tithir āvrajet |<br />
                     	  tasmā annaṃ yathāśakti pradadyān na baliṃ haret ||</q> (MDh 3.108)
               </p>
               	  
               <p>iti <span class="red">manu</span>smaraṇāt | puruṣārthatve vaiśvadevākhyaṃ karma na pratipākam āvartanīyam | tasmād
                  atha <q class="blue">sāyaṃprātaḥ</q> ityādinotpattiprayogau darśitau, <q class="blue">tān etān yajñān aharahaḥ kurvīta</q> (ĀśG 3.1.4) ity adhikāravidhir iti sarvam anavadyam || 1.103 ||
               </p>
               
               	  
               <p id="YDh_1.104" class="bold">
                  	    annaṃ pitṛmanuṣyebho deyam apy anvahaṃ jalam |<br />
                  	    svādhyāyaṃ satataṃ kuryān na paced annam ātmane ||
                  	   <span class="ref">YDh_1.104</span></p>
               
               	  
               <p>pratyaham annaṃ pitṛbhyo manuṣyebhyaś ca yathāśakti deyam | annābhāve kandamūlaphalādi
                  | tasyāpy abhāve jalaṃ deyaṃ apiśabdāt | svādhyāyaṃ satataṃ kuryād avismaraṇārtham
                  | na paced annam ātmārtham | annagrahaṇaṃ sakalādīyadravyapradarśanārtham | kathaṃ
                  tarhi | devatādyuddeśenaiva || 1.1.04 ||
               </p>
               
               	  
               <p id="YDh_1.105" class="bold">
                  	    bālasvavāsinīvṛddhagarbhiṇyāturakanyakāḥ |<br />
                  	    saṃbhojyātithibhṛtyāṃś ca dampatyoḥ śeṣabhojanam ||
                  	   <span class="ref">YDh_1.105</span></p>
               
               	  
               <p>pariṇītā pitṛgṛhe sthitā svavāsinī | śeṣāḥ prasiddhāḥ | bālādīn atithibhṛtyāṃś ca
                  saṃbhojya bhojayitvā dampatyoḥ śeṣabhojanaṃ kartavyam |
               </p>
               	  
               <p><q class="blue">prāṇāgnihotravidhināśnīyād annam anāpadi |<br />
                     	  mataṃ vipakvaṃ vihitaṃ bhakṣaṇaṃ prītipūrvakam ||</q> 1.105 ||
               </p>
               
               	  
               <p id="YDh_1.106" class="bold">
                  	    āpośanenopariṣṭād adhastād aśnatā tathā |<br />
                  	    anagnam mṛtaṃ caiva kāryam annaṃ dvijanmanā ||
                  	   <span class="ref">YDh_1.106</span></p>
               
               	  
               <p>bhuñjānena dvijanmanā upariṣṭād adhastāc cāpośanākhyena karmaṇānnam anagnam amṛtaṃ
                  ca kāryam | dvijanmagrahaṇam upanayanaprabhṛti sarvāśramasādhāraṇam || 1.106 ||
               </p>
               
               	  
               <p id="YDh_1.107" class="bold">
                  	    atithitvena varṇānāṃ deyaṃ śaktyānupūrvaśaḥ |<br />
                  	    apraṇodyo 'tithiḥ sāyam api vāgbhūtṛṇodakaiḥ ||
                  	   <span class="ref">YDh_1.107</span></p>
               
               	  
               <p>vaiśvadevānantaraṃ varṇānāṃ brāhmaṇādīnām atithitvena yugapat prāptānāṃ brāhmaṇādyānupūrvyeṇa
                  yathāśakti deyam | sāyaṃkāle 'pi yady atithir āgacchati tadāsāv apraṇodyo 'pratyākhyeya
                  eva | yady apy adanīyaṃ kim api nāsti tathāpi vāgbhūtṛṇodakair api satkāraṃ kuryāt
                  | yathāha <span class="red">manuḥ</span> |
               </p>
               	  
               <p><q class="blue">tṛṇāni bhūmir udakaṃ vāk caturthī ca sūnṛtā |<br />
                     	  etāny api satāṃ gehe nocchidyante kadācana ||</q> iti || (MDh 3.101) 1.107 ||
               </p>
               
               	  
               <p id="YDh_1.108" class="bold">
                  	    satkṛtya bhikṣave bhikṣā dātavyā suvratāya ca |<br />
                  	    bhojayec cāgatān kāle sakhisaṃbandhibāndhavān ||
                  	   <span class="ref">YDh_1.108</span></p>
               
               	  
               <p>bhikṣave sāmānyena bhikṣā dātavyā | suvratāya brahmacāriṇe yataye ca satkṛtya svastivācya
                  <q class="blue">bhikṣādānam apūrvam</q> (GDh 5.18) ity anena vidhinā bhikṣā dātavyā | bhikṣā ca grāsasaṃmitā | grāsaś ca mayūrāṇḍaparimāṇaḥ,
               </p>
               	  
               <p><q class="blue">grāsamātrā bhaved bhikṣā puṣkalaṃ taccaturguṇam |<br />
                     	  haṃtas tu taiś caturbhiḥ syād agraṃ tattriguṇaṃ bhavet ||</q></p>
               	  
               <p>iti <span class="red">śātātapa</span>smaraṇāt | bhojanakāle cāgatān sakhisaṃbandhibāndhavān bhojayet | sakhāyo mitrāṇi
                  | saṃbandhino yebhyaḥ kanyā gṛhītā dattā vā | mātṛpitṛsaṃbandhino bāndhavāḥ || 1.108
                  ||
               </p>
               
               	  
               <p id="YDh_1.109" class="bold">
                  	    mahokṣaṃ vā mahājaṃ śrotriyāyopakalpayet |<br />
                  	    satkriyānvāsanaṃ svādu bhojanaṃ sūnṛtaṃ vacaḥ ||
                  	   <span class="ref">YDh_1.109</span></p>
               
               	  
               <p>mahāntam ukṣāṇaṃ dhaureyaṃ mahājaṃ vā śrotriyāyoktalakṣaṇāyopakalpayet bhavadartham
                  ayam asmābhiḥ parikalpita iti tatprītyarthaṃ na tu dānāya vyāpādanāya vā | yathā sarvam
                  etad bhavadīyam iti, pratiśrotriyam ukṣāsaṃbhavāt,
               </p>
               	  
               <p>asvargyaṃ lokavidviṣṭaṃ dharmyam apy ācaren na tu | (YDh 1.156)</p>
               	  
               <p>iti niṣedhāc ca | tasmāt satkriyā hy eva kartavyā | satkriyā svāgatavacanāsanapādyārghyācamanādidānam
                  | tasminn upaviṣṭe paścād upaveśanam anvāsanam | svādu bhojanaṃ miṣṭam aśanam | sūnṛtaṃ
                  vacaḥ dhanyā vayam adya bhavadāgamanād ity evamādi | aśrotriye punaḥ <q class="blue">aśrotriyasyodakāsane</q> (GDh 5.31) iti <span class="red">gautamo</span>ktaṃ veditavyam || 1.109 ||
               </p>
               
               	  
               <p id="YDh_1.110" class="bold">
                  	    pratisaṃvatsaraṃ tv arghyāḥ snātakācāryapārthivāḥ |<br />
                  	    priyo vivāhyaś ca tathā yajñaṃ praty ṛtvijaḥ punaḥ ||
                  	   <span class="ref">YDh_1.110</span></p>
               
               	  
               <p>snātako vidyāsnātakaḥ vratasnātakaḥ vidyāvratasnātaka iti | samāpya vedam asamāpya
                  vrataṃ yaḥ samāvartate sa vidyāsnātakaḥ | samāpya vratam asamāpya vedaṃ yaḥ samāvartate
                  sa vratasnātakaḥ | ubhayaṃ samāpya yaḥ samāvartate sa vidyāvratasnātakaḥ |<span class="note">Some mss. omit: samāpya . . . vratasnātakaḥ</span> ācārya uktalakṣaṇaḥ | pārthivo vakṣyamāṇalakṣaṇaḥ | priyo mitram | vivāhyo jāmātā
                  | cakārāc chvaśurapitṛvyamātulādīnāṃ grahaṇam | <q class="blue">ṛtvijo vṛtvā madhuparkam āharet snātakāyopasthitāya rājñe cācāryaśvaśurapitṛvyamātulānāṃ
                     ca</q> ity <span class="red">āśvalāyana</span>smaraṇāt (ĀśGṛ 1.24.1 ) | ete snātakādayaḥ pratisaṃvatsaraṃ gṛham āgatā arghyāḥ madhuparkeṇa saṃpūjyā vanditavyāḥ
                  | arghaśabdo madhuparkaṃ lakṣayati | ṛtvijaś coktalakṣaṇāḥ saṃvatsarād arvāg api pratiyajñaṃ
                  madhuparkeṇa saṃpūjyāḥ || 1.110 ||
               </p>
               
               	  
               <p id="YDh_1.111" class="bold">
                  	    adhvanīno 'tithir jṇeyaḥ śrotriyo vedapāragaḥ |<br />
                  	    mānyāv etau gṛhasthasya brahmalokam abhīpsataḥ ||
                  	   <span class="ref">YDh_1.111</span></p>
               
               	  
               <p>adhvani vartamāno 'tithir veditavyaḥ | śrotriyavedapāragāv adhvani vartamānau brahmalokam
                  abhīpsato gṛhasthasya mānyāv atithī veditavyau | yad apy adhyayanamātreṇa śrotriyas
                  tathāpi śrutādhyayanasaṃpanno 'tra śrotriyo 'bhidhīyate | ekaśākhādhyāpanakṣamo vedapāragaḥ
                  || 1.111 ||
               </p>
               
               	  
               <p id="YDh_1.112" class="bold">
                  	    parapākarucir na syād anindyāmantraṇād ṛte |<br />
                  	    vākpāṇipādacāpalyaṃ varjayec cātibhojanam ||
                  	   <span class="ref">YDh_1.112</span></p>
               
               	  
               <p>parapāke rucir yasyāsau tathoktaḥ parapākaruciḥ | naiva parapākaruciḥ syāt | anindhyenāmantraṇaṃ
                  vinā | <q class="blue">anindhyenāmantrito nāpakrāmet</q> iti <span class="red">smaraṇāt</span> | vākpāṇipādacāpalyaṃ vāk ca pāṇī ca pādau ca vākpāṇipādaṃ tasya cāpalyaṃ varjayet
                  | vāk cāplayam asabhyānṛtādibhāṣaṇam | pāṇicāpalyaṃ valganāsphoṭanādi | pādacāpalyaṃ
                  laṅghanotplavanādi | cakārān netrādicāpalyaṃ ca varjayet | <q class="blue">na śiśnodarapāṇipādacakṣurvākcāpalāni kuryāt</q> (GDh 9.50) iti <span class="red">gautama</span>smaraṇāt | tathā atibhojanaṃ ca varjayet, anārogyahetutvāt || 1.112 ||
               </p>
               
               	  
               <p id="YDh_1.113" class="bold">
                  	    atithiṃ śrotriyaṃ tṛptam ā sīmāntam anuvrajet |<br />
                  	    ahaḥśeṣaṃ samāsīta śiṣṭair iṣṭaiś ca bandhubhiḥ ||
                  	   <span class="ref">YDh_1.113</span></p>
               
               	  
               <p>pūrvoktaṃ śrotriyātithiṃ vedapāragātithiṃ ca bhojanādinā tṛptaṃ sīmāntaṃ yāvad anuvrajet
                  | tato bhojanānantaram ahaḥśeṣaṃ śiṣṭair itihāsapurāṇādivedibhiḥ, iṣṭaiḥ kāvyakathāprapañcacaturaiḥ,
                  bandhubhiś cānukūlālāpakuśalaiḥ sahāsīta || 1.113 ||
               </p>
               
               	  
               <p id="YDh_1.114" class="bold">
                  	    upāsya paścimāṃ saṃdhyāṃ hutvāgnīṃs tān upāsya ca |<br />
                  	    bhṛtyaiḥ parivṛto bhuktvā nātitṛpyātha saṃviśet ||
                  	   <span class="ref">YDh_1.114</span></p>
               
               	  
               <p>tataḥ pūrvoktena vidhinā paścimāṃ saṃdhyām upāsya, āhavanīyādīn agnīn agniṃ vā hutvā,
                  tān upāsya upasthāya, bhṛtyaiḥ pūrvoktaiḥ svavāsinyādibhiḥ parivṛto nātitṛpya bhuktvā,
                  cakārād āyavyayādigṛhacintāṃ nirvartyānantaraṃ saṃviśet svapyāt || 1.114 ||
               </p>
               
               	  
               <p id="YDh_1.115" class="bold">
                  	    brāhme muhūrte cotthāya cintayed ātmano hitam |<br />
                  	    dharmārthakāmān sve kāle yathāśakti na hāpayet ||
                  	   <span class="ref">YDh_1.115</span></p>
               
               	  
               <p>tato brāhme muhūrte utthāya paścime 'rdhaprahare prabuddhya, ātmano hitaṃ kṛtaṃ kariṣyamāṇaṃ
                  ca vedārthasaṃśayāṃś ca cintayet | tadānīṃ cittasyāvyākulatvena tattvapratimānayogyatvāt
                  | tato dharmārthakāmān svocitakāle yathāśakti na parityajet | yathāsaṃbhavaṃ seveta
                  ity arthaḥ, puruṣārthatvāt | yathāha <span class="red">gautamaḥ</span> <q class="blue">na pūrvāhṇamadhyāhnāparāhṇān aphalān kuryāt, dharmārthakāmebhyas teṣu dharmottaraḥ
                     syāt</q> (GDh 9.46–47) iti | atra yady apy eteṣāṃ sāmānyena sevanam uktaṃ tathāpi kāmārthayor dharmāvirodhenānuṣṭhānaṃ
                  tayor dharmamūlatvād evaṃ pratidinam anuṣṭheyam || 1.115 ||
               </p>
               
               	  
               <p id="YDh_1.116" class="bold">
                  	    vidyākarmavayobandhuvittair mānyā yathākramam |<br />
                  	    etaiḥ prabhūtaiḥ śūdro 'pi vārdhake mānam arhati ||
                  	   <span class="ref">YDh_1.116</span></p>
               
               	  
               <p>vidyā pūrvoktā, karma śrautaṃ smārtaṃ ca, vaya ātmano 'tiriktaṃ saptatyā vā ūrdhvaṃ,
                  bandhuḥ svajanasaṃpattiḥ, vittaṃ grāmaratnādikam, etair yuktāḥ krameṇa mānyāḥ pūjanīyāḥ
                  | etair vidyākarmabandhuvittaiḥ prabhūtaiḥ pravṛddhaiḥ samastair vyastair vā yuktaḥ
                  śūdro 'pi vārdhake aśīter ūrdhvaṃ mānam arhati | <q class="blue">śūdro 'py aśītiko varaḥ</q> (GDh 6.10) iti <span class="red">gautama</span>smaraṇāt || 1.116 ||
               </p>
               
               	  
               <p id="YDh_1.117" class="bold">
                  	    vṛddhabhārinṛpasnātastrīrogivaracakriṇām |<br />
                  	    panthā deyo nṛpas teṣāṃ mānyaḥ snātaś ca bhūpateḥ ||
                  	   <span class="ref">YDh_1.117</span></p>
               
               	  
               <p>vṛddhaḥ pakvakeśaḥ prasiddhaḥ | bhārī bhārākrāntaḥ | nṛpo bhūpatiḥ na kṣatriyamātram
                  | snāto vidyāvratobhayasnātakaḥ | strī prasiddhā | rogī vyādhitaḥ | varo vivāhodyataḥ
                  | cakrī śākaṭikaḥ | cakārān mattonmattādīnāṃ grahaṇam, <q class="blue">bālavṛddhamattonmattopahatadehabhārakrāntastrī-snātakapravrajitebhyaḥ</q> iti <span class="red">śaṅkha</span>smaraṇāt | etebhyaḥ panthā deyaḥ | eteṣv abhimukhāyāteṣu svayaṃ patho 'pakrāmet |
                  vṛddhādīnāṃ rājñā saha pathi samavāye rājā mānya iti tasmai panthā deyaḥ | bhūpater
                  api snātako mānyaḥ | snātakagrahaṇaṃ snātakamātraprāptyarthaṃ na brāhmaṇābhiprāyeṇa,
                  tasya sadaiva gurutvāt | yathāha <span class="red">śaṅkhaḥ</span>: <q class="blue">atha brāhmaṇāyāgre panthā deyo rājña ity eke | tac cāniṣṭaṃ gurur jyeṣṭhaś ca brāhmaṇo
                     rājānam atiśete tasmai panthā</q> iti | vṛddhādīnāṃ pathi parasparasamavāye vṛddhatarādyapekṣayā vidyādibhir vā viśeṣo
                  draṣṭavyaḥ || 1.117 ||
               </p>
               
               	  
               <p id="YDh_1.118" class="bold">
                  	    ijyādhyayanadānāni vaiśyasya kṣatriyasya ca |<br />
                  	    pratigraho 'dhiko vipre yājanādhyāpane tathā ||
                  	   <span class="ref">YDh_1.118</span></p>
               
               	  
               <p>vaiśyasya kṣatriyasya ca cakārād brāhmaṇasya dvijānulomānāṃ ca yāgādhyayanadānāni
                  sādhāraṇāni karmāṇi | brāhmaṇasyādhikāni pratigrahayājanādhyāpanāni | <q>tathā</q> iti <span class="red">smṛtyantaro</span>ktavṛttyupasaṃgrahaḥ | yathāha <span class="red">gautamaḥ</span>: <q class="blue">kṛṣivāṇijye vā svayaṃ kṛte kusīdaṃ ca</q> (GDh 10.5–6) iti | adhyāpanaṃ tu kṣatriyavaiśyayor brāhmaṇapreritayor bhavati na svecchayā, <q class="blue">āpatkāle brāhmaṇasyābrāhmaṇād vidyopayogo 'nugamanaṃ śuśrūṣā, samāpte brāhmaṇo guruḥ</q> (GDh 7.1–3) iti <span class="red">gautama</span>smaraṇāt | etāny anāpadi brāhmaṇasya ṣaṭ karmāṇi | tatra trīṇījyādīni dharmārthāni
                  | trīṇi pratigrahādīni vṛttyarthāni,
               </p>
               	  
               <p><q class="blue">ṣaṇṇāṃ tu karmaṇām asya trīṇi karmāṇi jīvikā |<br />
                     	  yājanādhyāpane caiva viśuddhāc ca pratigrahaḥ ||</q> (MDh 10.76)
               </p>
               	  
               <p>iti <span class="red">manu</span>smaraṇāt | ata ijyādīny avaśyaṃ kartavyāni na pratigrahādīni | <q class="blue">dvijātīnām adhyayanam ijyā dānaṃ ca, brāhmaṇasyādhikāḥ pravacanayājanapratigrahāḥ,
                     pūrveṣu niyamaḥ</q> (GDh 10.1–2) iti <span class="red">gautama</span>smaraṇāt || 1.118 ||
               </p>
               
               	  
               <p id="YDh_1.119" class="bold">
                  	    pradhānaṃ kṣatriye karma prajānāṃ paripālanam |<br />
                  	    kusīdakṛṣivāṇijyapāśupālyaṃ viśaḥ smṛtam ||
                  	   <span class="ref">YDh_1.119</span></p>
               
               	  
               <p>kṣatriyasya prajāpālanaṃ pradhānaṃ karma dharmārthaṃ vṛttyarthaṃ ca | vaiśyasya kusīdakṛṣivāṇijyapaśupālanāni
                  vṛttyarthāni karmāṇi | kusīdaṃ vṛddhyarthaṃ dravyaprayogaḥ | lābhārthaṃ krayavikrayau
                  vāṇijyam | śeṣaṃ prasiddham,
               </p>
               	  
               <p><q class="blue">śastrāstrabhṛttvaṃ kṣatrasya vaṇikpaśukṛṣī viśaḥ |<br />
                     	  ājīvanārthaṃ dharmas tu dānam adhyayanaṃ yajiḥ ||</q> (MDh 10.79)
               </p>
               	  
               <p>iti <span class="red">manu</span>smaraṇāt || 1.119 ||
               </p>
               
               	  
               <p id="YDh_1.120" class="bold">
                  	    śūdrasya dvijaśuśrūṣā tayājīvan vaṇig bhavet |<br />
                  	    śilpair vā vividhair jīved dvijātihitam ācaran ||
                  	   <span class="ref">YDh_1.120</span></p>
               
               	  
               <p>śudrasya dvijaśuśrūṣā pradhānaṃ karma dharmārthaṃ vṛttyarthaṃ ca | tatra brāhmaṇaśuśrūṣā
                  paramo dharmaḥ,
               </p>
               	  
               <p><q class="blue">viprasevaiva śudrasya viśiṣṭaṃ karma kīrtyate |</q> (MDh 10.123)
               </p>
               	  
               <p>iti <span class="red">manu</span>smaraṇāt | yadā punar dvijaśuśrūṣayā jīvituṃ na śaknoti tadā vaṇigvṛttyā jīvet | nānāvidhair
                  vā śilpair dvijātīnāṃ hitaṃ kurvan | yādṛśaiḥ karmabhir dvijātiśuśrūṣāyām ayogyo na
                  bhavati tādṛśāni karmāṇi kurvann ity arthaḥ | tāni ca <span class="red">devalo</span>ktāni <q class="blue">śūdradharmo dvijātiśuśrūṣā pāpavarjanaṃ kalatrādipoṣaṇaṃ karṣaṇapaśupālanabhārodvahanapaṇyavyavahāracitrakarma-nṛtyagītaveṇuvīṇāmurajamṛdaṅgavādanādīni</q> || 1.120 ||
               </p>
               
               	  
               <p class="italic">kiṃ ca |</p>
               	  
               <p id="YDh_1.121" class="bold">
                  	    bhāryāratiḥ śucir bhṛtyabhartā śrāddhakriyārataḥ |<br />
                  	    namaskāreṇa mantreṇa pañcayājñān na hāpayet ||
                  	   <span class="ref">YDh_1.121</span></p>
               
               	  
               <p>bhāryāyām eva na sādhāraṇastrīṣu parastrīṣu vā ratir abhigamanaṃ yasya sa tathoktaḥ
                  | śuciḥ bāhyābhyantaraśaucayuktaḥ dvijavat | bhṛtyādibhartā | śrāddhakriyārataḥ śrāddhāni
                  nityanaimittikakāmyāni, kriyāḥ snātakavratāny aviruddhāni teṣu rataḥ | nama ity anena
                  mantreṇa pūrvoktān pañcamahāyajñān aharahar na hāpayed anutiṣṭet | namaskāramantraṃ
                  ca <span class="red">kecit,</span></p>
               	  
               <p><q class="blue">devatābhyaḥ pitṛbhyaś ca mahāyogibhya eva ca |<br />
                     	  namaḥ svāhāyai svadhāyai nityam eva namo namaḥ ||</q></p>
               	  
               <p>iti varṇayanti | nama ity <span class="red">anye</span> | tatra vaiśvadevaṃ laukike 'gnau kartavyaṃ na vaivāhike 'gnāv ity <span class="red">ācāryāḥ</span> || 1.121 ||
               </p>
               
               	  
               <p class="italic">idānīṃ sādhāraṇadharmān āha |</p>
               
               	  
               <p id="YDh_1.122" class="bold">
                  	    ahiṃsā satyam asteyaṃ śaucam indriyanigrahaḥ |<br />
                  	    dānaṃ damo dayā kṣāntiḥ sarveṣāṃ dharmasādhanam ||
                  	   <span class="ref">YDh_1.122</span></p>
               
               	  
               <p><span class="bold">hiṃsā</span> prāṇipīḍā tasyā akaraṇam ahiṃsā | <span class="bold">satyam</span> aprāṇipīḍākaraṃ yathārthavacanam | <span class="bold">asteyam</span> adattānupādānam | <span class="bold">śaucaṃ</span> bāhyam abhyantaraṃ ca | buddhikarmendriyāṇāṃ niyataviṣayavrttit<span class="bold">endriyanigrahaḥ</span> | yathāśakti prāṇinām annodakādidanenārtiparihāro <span class="bold">dānam</span> | antaḥkaraṇasaṃyamo <span class="bold">damaḥ</span> | āpannarakṣaṇaṃ <span class="bold">dayā</span> | apakāre 'pi cittasyāvikāraḥ <span class="bold">kṣāntiḥ</span> | ity ete <span class="bold">sarveṣāṃ</span> puruṣāṇāṃ brāhmaṇādyācaṇḍālāntaṃ <span class="bold">dharmasādhanam</span> || 1.122 ||
               </p>
               
               	  
               <p id="YDh_1.123" class="bold">
                  	    vayobuddhyarthavāgveṣaśrutābhijanakarmaṇām |<br />
                  	    ācaret sadṛśīṃ vṛttim ajihmām aśaṭhāṃ tathā ||
                  	   <span class="ref">YDh_1.123</span></p>
               
               	  
               <p><span class="bold">vayo</span> bālyayauvanādi | <span class="bold">buddhir</span> naisargikī laukikavaidikavyavahāreṣu | <span class="bold">artho</span> vittaṃ gṛhakṣetrādi | <span class="bold">vāk</span> kathanam | <span class="bold">veṣo</span> vastramālyādivinyāsaḥ | <span class="bold">śrutaṃ</span> puruṣārthaśāstraśravaṇam | <span class="bold">abhijanaḥ</span> kulam | <span class="bold">karma</span> vṛttyarthaṃ pratigrahādi | eteṣāṃ vayaḥprabhṛtināṃ <span class="bold">sadṛśīm</span> ucitāṃ <span class="bold">vṛttim</span> ācaraṇaṃ <span class="bold">ācaret</span> svīkuryāt | yathā vṛddhaḥ svocitāṃ na yauvanocitām | evaṃ buddhyādiṣv api yojyam
                  | <span class="bold">ajihmām</span> avakrām | <span class="bold">aśaṭhām</span> amatsarām || 1.123 ||
               </p>
               
               	  
               <p class="italic">evaṃ smārtāni karmāṇy anukramyedānīṃ śrautāni karmāṇy anukrāmati |</p>
               
               	  
               <p id="YDh_1.124" class="bold">
                  	    traivārṣikādhikānno yaḥ sa hi somaṃ pibed dvijaḥ |<br />
                  	    prāksaumikīḥ kriyāḥ kuryād yasyānnaṃ vārṣikaṃ bhavet ||
                  	   <span class="ref">YDh_1.124</span></p>
               
               	  
               <p>trivargajīvanaparyāptaṃ traivārṣikam adhikaṃ vā annaṃ yasya sa eva somapānaṃ kuryān
                  na tato 'lpadhanaḥ,
               </p>
               	  
               <p><q class="blue">ataḥ svalpīyasi dravye yaḥ somaṃ pibati dvijaḥ |<br />
                     	  sa pītasomapūrvo 'pi na tasyāpnoti tatphalam ||</q> (MDh 11.8)
               </p>
               	  
               <p>iti doṣaśravaṇāt | etac ca kāmyābhiprāyeṇa | nityasya cāvaśyakartavyatvān na niyamaḥ
                  | yasya varṣajīvanaparyāptam annaṃ bhavati sa prāksaumitkīḥ somāt prāk prāksomaṃ prāksomaṃbhāvaḥ
                  prāksaumikyaḥ | kāḥ tāḥ | agnihotradarśapūrṇamāsāgrayaṇapaśucāturmāsyāni karmāṇi tadvikārāś
                  caitāḥ kriyāḥ kurāt || 1.124 ||
               </p>
               
               	  
               <p class="italic">evaṃ kāmyāni śrautāni karmāṇy abhidhāyedānīṃ nityāny āha |</p>
               
               	  
               <p id="YDh_1.125" class="bold">
                  	    pratisaṃvatsaraṃ somaḥ paśuḥ pratyayanaṃ tathā |<br />
                  	    kartavyāgrayaṇeṣṭiś ca cāturmāsyāni caiva hi ||
                  	   <span class="ref">YDh_1.125</span></p>
               
               	  
               <p>saṃvatsare saṃvatsare somayāgaḥ kāryaḥ | paśuḥ pratyayaṇam ayane ayane dakṣiṇottarasaṃjñite
                  nirūḍhapaśuyāgaḥ kāryaḥ | tathā pratisaṃvatsaraṃ vā, <q class="blue">paśunā saṃvatsare saṃvatsare yajeta ṣaṭsu ṣaṭsu vā māseṣv iti eke</q> iti <span class="red">baudhāyanaśravaṇāt</span><span class="note">NSP ed. omits baudhāyana.</span> | āgrayaṇeṣṭiś ca sasyotpattau kartavyā | cāturmāsyāni ca pratisaṃvatsaraṃ kartavyāni
                  || 1.125 ||
               </p>
               
               	  
               <p id="YDh_1.126" class="bold">
                  	    eṣām asaṃbhave kuryād iṣṭiṃ vaiśvānarīṃ dvijaḥ |<br />
                  	    hīnakalpaṃ na kurvīta sati dravye phalapradam ||
                  	   <span class="ref">YDh_1.126</span></p>
               
               	  
               <p>eṣāṃ somaprabhṛtīnāṃ pūrvoktānāṃ nityānāṃ kathaṃ cid saṃbhave tatkāle vaiśvānarīm
                  iṣṭiṃ kuryāt | kiṃ ca yao 'yam hīnakalpa utktaḥ sati dravye 'sau na kartavyaḥ | yac
                  ca phalapradaṃ kāmyaṃ tad dhīnakalpaṃ na kurvīta na kartavyam iti<span class="note">NSP ed. reads eva</span> || 1.126 ||
               </p>
               
               	  
               <p id="YDh_1.127" class="bold">
                  	    caṇḍālo jāyate yajñakaraṇāc chūdrabhikṣitāt |<br />
                  	    yajñārthaṃ labdham adadad bhāsaḥ kāko 'pi vā bhavet ||
                  	   <span class="ref">YDh_1.127</span></p>
               
               	  
               <p>yajñārthaṃ śūdradhanayācanena janmāntare caṇḍālo jāyate | yaḥ punar yajñārthaṃ yācitaṃ
                  na sarvaṃ prayacchati na tyajati sa bhāsaḥ kāko 'pi vā varṣaśataṃ bhavet | yathāha
                  <span class="red">manuḥ</span> (11|25) |
               </p>
               	  
               <p><q class="blue">yajñārtham arthaṃ bhikṣitvā yaḥ sarvaṃ na prayacchati |<br />
                     	  sa yāti bhāsatāṃ vipraḥ kākatāṃ vā śataṃ samāḥ ||</q> iti | (MDh 11.25)
               </p>
               	  
               <p>bhāsaḥ śakuntaḥ | kākaḥ prasiddhaḥ || 1.127 ||</p>
               
               	  
               <p class="bold">kuśūlakumbhīdhānyo vā tryāhiko 'śvastano 'pi vā | <span class="ref">YDh_1.128ab</span></p>
               
               	  
               <p>kuśūlaṃ koṣṭakaṃ, kumbhī uṣṭrikā, kuśūlaṃ ca kumbhī ca kuśūlakumbhyau, tābhyāṃ parimitaṃ
                  dhānyaṃ yasya sa tathoktaḥ kuśūladhānyaḥ syāt, kumbhīdhānyo vā | tatra svakuṭumbapoṣaṇe
                  dvādaśāhamātraparyāptaṃ dhānyaṃ yasyāsti sa kuśūladhānyaḥ | kumbhīdhānyas tu svakuṭumbapoṣaṇe
                  ṣaḍahamātraparyāptadhānyaḥ | tryahaḥparyāptaṃ dhānyam asyāstīti tryāhikaḥ | śvobhavaṃ
                  dhānyam asyāstīti śvastanaḥ | na vidyate śvastanaṃ yasya so 'śvastanaḥ ||
               </p>
               
               	  
               <p class="italic">kuśūladhānyādisaṃcayopāyam āha |</p>
               
               	  
               <p class="bold">jīved vāpi śiloñchena śreyān eṣāṃ paraḥ paraḥ || <span class="ref">YDh_1.128cd</span></p>
               
               	  
               <p>śālyādinipatitaparityaktavallarīgrahaṇaṃ śilam | ekaikasya parityaktasya kaṇasyopādānam
                  uñchaḥ, śilaṃ coñchaś ca śiloñchaṃ tena śilenoñchena vā | kuśūladhānyādiś caturvidho
                  gṛhastho jīvet | eṣāṃ kuśūladhānyādīnāṃ brāhmaṇānāṃ gṛhasthānāṃ caturṇāṃ paraḥ paraḥ
                  paścāt paścāt paṭhitaḥ śreyān praśasyataraḥ | etac ca yady api dvijaḥ prakṛtas tathāpi
                  brāhmaṇasyaiva bhavitum arhati vidyopaśamādiyogāt,| tathā ca <span class="red">manunā,</span></p>
               	  
               <p><q class="blue">adroheṇaiva bhūtānām alpadroheṇa vā punaḥ |<br />
                     	  yā vṛttis tāṃ samāsthāya vipro jīved anāpadi ||</q> (MDh 4.2)
               </p>
               	  
               <p>iti vipram eva prastutya,</p>
               	  
               <p><q class="blue">kuśūladhānyako vā syāt kumbhīdhānyaka eva vā |</q> (MDh 4.7)
               </p>
               	  
               <p>ityādyabhihitatvāt | etac cānatisaṃyataṃ yāyāvaraṃ praty ucyate na vipramātrābhiprāyeṇa
                  | tathā sati,
               </p>
               	  
               <p>traivārṣikādhikānno yaḥ sa hi somaṃ pibed dvijaḥ | (YDh 1.124)</p>
               	  
               <p>ity anenana virodhaḥ | tathā ca gṛhasthānāṃ dvaividhyaṃ tatra tatroktam | yathāha
                  <span class="red">devalaḥ</span>: <q class="blue">dvividho gṛhastho yāyāvaraḥ śālīnaś ca | tayor yāyāvaraḥ pravaro yājanādhyāpanapratigraha-rikthasaṃcayavarjanāt
                     | ṣaṭkarmādhiṣṭhitaḥ preṣyacatuṣpadagṛhagrāmadhanadhānyayukto lokānuvartī śālīnaḥ</q> iti | śālīno 'pi caturvidhaḥ yājanādhyāpanapratigrahakṛṣivāṇijyapāśupālyaiḥ ṣaḍbhir
                  jīvaty ekaḥ | yājanādibhis tribhir anyaḥ | yājanādhyāpanābhyām aparaḥ | caturthas
                  tv adhyāpanenaiva | tathāha <span class="red">manuḥ</span> |
               </p>
               	  
               <p><q class="blue">ṣaṭkarmaiko bhavaty eṣāṃ tribhir anyaḥ pravartate |<br />
                     	  dvābhyām ekaś caturthas tu brahmasatreṇa jīvati ||</q> iti | (MDh 4.9)
               </p>
               	  
               <p>atra ca <q class="blue">pratigraho 'dhiko vipre</q> ityādinā śālīnasya vṛttayo darśitāḥ | yāyāvarasyāpi śiloñcheneti || 1.128 ||
               </p>
               
               	  
               <p>iti gṛhasthadharmaprakaraṇam</p>
               	
            </div>
            	
            <div id="d1e5161">
               	  
               <h3>atha snātakadharmaprakaraṇam</h3>
               
               	  
               <p class="italic">evaṃ śrautasmārtāni karmaṇy abhidhāya, idānīṃ gṛhasthasya snānād ārabhya brāhmaṇasyāvaśyakartavyāni
                  vidhipratiṣedhātmakāni mānasasaṃkalparūpāṇi snātakavratāny āha |
               </p>
               
               	  
               <p id="YDh_1.129" class="bold">
                  	    na svādhyāyavirodhyartham īheta na yatas tataḥ |<br />
                  	    na viruddhaprasaṅgena saṃtoṣī ca bhavet sadā ||
                  	   <span class="ref">YDh_1.129</span></p>
               
               	  
               <p>brāhmaṇasya pratigrahādayo 'rthaprāptyupāyā darśitāḥ | tatra viśeṣa ucyate: svādhyāyavirodhinam
                  artham apratiṣiddham api neheta nānvicchet | na yatas tataḥ na yataḥ kutaś cid aviditācārāt
                  | na viruddhaprasaṅgena viruddham ayājyayājanādi, prasaṅgo nṛtyagītādiḥ | viruddhaṃ
                  ca prasaṅgaś ca viruddhaprasaṅgaṃ tena | nārtham īheteti saṃbadhyate | nañ āvṛttiḥ
                  pratyekaṃ paryudāsārthā | sarvatrāpy asmin snātakaprakaraṇe nañśabdaḥ pratyekaṃ paryudāsārtha
                  eva | kiṃ ca arthālābhe 'pi saṃtoṣī paritṛpto bhavet | cakārāt saṃyataś ca,
               </p>
               	  
               <p><q class="blue">saṃtoṣaṃ param āsthāya sukhārthī saṃyato bhavet |</q> (MDh 4.12)
               </p>
               	  
               <p>iti <span class="red">manu</span>smaraṇāt || 1.129 ||
               </p>
               
               	  
               <p class="italic">kutas tarhi dhanam anvicched ity āha |</p>
               
               	  
               <p id="YDh_1.130" class="bold">
                  	    rajāntevāsiyājyebhyaḥ sīdann icched dhanaṃ kṣudhā |<br />
                  	    dambhihaitukapākhaṇḍibakavṛttīṃś ca varjayet ||
                  	   <span class="ref">YDh_1.130</span></p>
               
               	  
               <p>kṣudhā sīdan pīḍyamānaḥ snātakaḥ rajño viditavṛttāntāt, antevāsino vakṣyamāṇalakṣaṇāt,
                  yājyāt yājanārhāc ca dhanam ādadīta | <q>kṣudhā sīdann</q> ity anena vibhāgādiprāptakuṭumbapoṣaṇaparyāptadhano na kutaś cid artham anvicched
                  iti gamyate | kiṃ ca dambhihaitukādīn sarvakāryeṣu laukikavaidikaśāstrīyeṣu varjayet
                  | cakārād vikarmasthabaiḍālavratikān śaṭhān | yathāha <span class="red">manuḥ</span> |
               </p>
               	  
               <p><q class="blue">pākhaṇḍino vikarmasthān baiḍālavratikān śaṭhān |<br />
                     	  haitukān bakavṛttīṃś ca vāṅmātreṇāapi nārcayet ||</q> iti | (MDh 4.30)
               </p>
               	  
               <p>lokarañjanātham eva karmānuṣṭhāyī dambhī | yuktibalena sarvatra saṃśayakārī haitukaḥ
                  | traividyaviruddhaparigṛītāśramiṇaḥ pākhaṇḍinaḥ | bakavad yasya vartanam iti bakavṛttiḥ
                  | yathāha <span class="red">manuḥ</span> |
               </p>
               	  
               <p><q class="blue">adhodṛṣṭir naikṛtikaḥ svārthasādhanatatparaḥ |<br />
                     	  śaṭho mithyāvinītaś ca bakavṛttir udāhṛtaḥ ||</q> iti | (MDh 4.196)
               </p>
               	  
               <p>pratiṣiddhasevino vikarmasthāḥ | biḍālo mārjāras tasya vrataṃ svabhāvo yasyāsau baiḍālavratikaḥ
                  | tasya lakṣaṇam āha <span class="red">manuḥ</span> |
               </p>
               	  
               <p><q class="blue">dharmadhvajī sadā lubdhaś chāḍmiko lokadambhakaḥ |<br />
                     	  baiḍālavratiko jñeyo hiṃsraḥ sarvābhisaṃdhikaḥ ||</q> iti (MDh 4.195)
               </p>
               	  
               <p>śaṭhaḥ sarvatra vakraḥ | etaiḥ saṃsarganiṣedhād eva svayam evaṃbhūto na bhaved iti
                  gamyate || 1.130 ||
               </p>
               
               	  
               <p class="italic">kiṃ ca |</p>
               	  
               <p id="YDh_1.131" class="bold">
                  	    śuklāmbaradharo nīcakeśaśmaśrunakhaḥ śuciḥ |<br />
                  	    na bhāryādarśane aśnīyān naikavāsā na saṃsthitaḥ ||
                  	   <span class="ref">YDh_1.131</span></p>
               
               	  
               <p>śukle dhaute ambare vāsasī dharatīti śuklāmbaradharaḥ | keśāś ca śmaśrūṇi ca nakhāś
                  ca keśaśmaśunakhaṃ nīcaṃ nikṛttaṃ keśaśmaśrunakhaṃ yasyāsau tathoktaḥ | śucir antar
                  bahiś ca snānānulepanadhūpasragādibhiḥ sugandhī ca bhavet | yathāha <span class="red">gautamaḥ</span>: <q class="blue">snātako nityaṃ śuciḥ sugandhiḥ snānaśīlaḥ</q> (GDh 9.2) iti | sugandhitvavidhānād eva nirgandhamālyasya niṣedhaḥ | tathā ca <span class="red">gobhilaḥ</span>: <q class="blue">nāgandhāṃ srajaṃ dhārayed anyatra hiraṇyaratnasrajaḥ</q> iti | sadā snātaka evaṃbhūto bhavet | etac ca sati saṃbhave,
               </p>
               	  
               <p><q class="blue">na jīrṇamalavadvāsā bhavec ca vibhave sati |</q> (MDh 4.34)
               </p>
               	  
               <p>iti <span class="red">smaraṇāt</span> | na ca bhāryādarśane tasyāṃ purato 'vasthitāyām aśnīyād avīryavadapatyotpattibhayāt
                  | tathā ca <span class="red">śrutiḥ</span> | <q class="blue">jāyāyā ante nāśnīyād avīryavad apatyaṃ bhavati</q> iti | atas tayā saha bhojanaṃ dūrād eva nirastaṃ | na caikavāsā: na saṃsthita utthito
                  'śnīyād iti saṃbadhyate || 1.131 ||
               </p>
               
               	  
               <p class="italic">kiṃ ca |</p>
               	  
               <p id="YDh_1.132" class="bold">
                  	    na saṃśayaṃ prapadyeta nākasmād apriyaṃ vadet |<br />
                  	    nāhitaṃ nānṛtaṃ caiva na stenaḥ syān na vārdhiṣī ||
                  	   <span class="ref">YDh_1.132</span></p>
               
               	  
               <p>kadā cid api saṃśayaṃ prāṇavipattisaṃśayāvahaṃ karma na prapadyeta na kuryāt | yathā
                  vyāghracaurādyupahatadeśākramaṇādi | akasmān niṣkāraṇaṃ kaṃ cid api puruṣaṃ striyaṃ
                  vā apriyam udvegakaraṃ vākyaṃ na vadet | na cāhitaṃ nānṛtaṃ vā priyam api | cakārād
                  aślīlam asabhyaṃ bībhatsakaraṃ cākasmān na vaded iti saṃbadhyate | etac ca parihāsādivyatirekeṇa
                  |
               </p>
               	  
               <p><q class="blue">guruṇāpi samam hāsyaṃ kartavyaṃ kuṭilaṃ vinā |</q></p>
               	  
               <p>iti <span class="red">smaraṇāt</span> | na ca steno 'nyadīyasyādattasya grahītā na syāt | na vārdhuṣī syāt | pratiṣiddhavṛddhyupajīvī
                  vārdhuṣī || 1.132 ||
               </p>
               
               	  
               <p class="italic">kiṃ ca |</p>
               	  
               <p id="YDh_1.133" class="bold">
                  	    dākṣāyaṇī brahmasūtrī veṇumān sakamaṇḍaluḥ |<br />
                  	    kuryāt pradakṣiṇaṃ devamṛdgovipravanaspatīn ||
                  	   <span class="ref">YDh_1.133</span></p>
               
               	  
               <p>dākṣāyaṇaṃ suvarṇaṃ tad asyāstīti dākṣāyaṇī | brahmasūtraṃ yajñopavītaṃ tad asyāstīti
                  brahmasūtrī | vaiṇavayaṣṭimān | kamaṇḍalumān | syād iti sarvatra saṃbandhanīyam |
                  atra ca brahmacāriprakaraṇoktasyāpi yajñopavītasya punarvacanaṃ dvitīyaprāptyartham
                  | yathāha <span class="red">vasiṣṭhaḥ</span> |
               </p>
               	  
               <p><q class="blue">snātakānāṃ tu nityaṃ syād antarvāsas tathottaram |<br />
                     	  yajñopavīte dve yaṣtiḥ sodakaś ca kamaṇḍaluḥ || iti |</q> (VaDh 12.14)
               </p>
               	  
               <p>atra ca dākṣāyaṇīti sāmānyābhidhāne 'pi kuṇḍaladhāraṇam eva kāryam,</p>
               	  
               <p><q class="blue">vaiṣṇavīṃ dhārayed yaṣṭiṃ sodakaṃ ca kamaṇḍalum |<br />
                     	  yajñopavītaṃ vedaṃ ca śubhe raukme ca kuṇḍale ||</q> (MDh 4.36)
               </p>
               	  
               <p>iti <span class="red">manu</span>smaraṇāt | tathā devaṃ devatārcāṃ, mṛdaṃ tīrthād uddhṛtāṃ, gāṃ brāhmaṇaṃ vanaspatīṃś
                  cāśvatthādīn pradakṣiṇaṃ kuryāt | etān dakṣiṇataḥ kṛtvā pravrajed ity arthaḥ | evaṃ
                  catuṣpathādīn api,
               </p>
               	  
               <p><q class="blue">mṛdaṃ gāṃ devatāṃ vipraṃ ghṛtaṃ madhu catuṣpatham |<br />
                     	  pradakṣiṇāni kurvīta prajñātāṃś ca vanaspatīn ||</q> (MDh 4.39)
               </p>
               	  
               <p>iti <span class="red">manu</span>smaraṇāt || 1.133 ||
               </p>
               
               	  
               <p id="YDh_1.134" class="bold">
                  	    na tu mehen nadīchāyāvartmagoṣṭhāmbubhasmasu |<br />
                  	    na pratyagnyarkagosomasaṃdhyāmbustrīdvijanmanaḥ ||
                  	   <span class="ref">YDh_1.134</span></p>
               
               	  
               <p>nadyādiṣu na mehet na mūtrapurīṣotsargaṃ kuryāt | evaṃ śmaśānādāv api | yathāha <span class="red">śaṅkhaḥ</span>: <q class="blue">na gomayakṛṣṭoptaśādvalacitiśmaśānavalmīkavartmakhalagoṣṭhabilaparvatapulineṣu mehet
                     bhūtādhāratvāt</q> iti | tathāgnyādīn praty agnyādīnām abhimukhaṃ na mehet | nāpy etān paśyan | yathāha
                  <span class="red">gautamaḥ</span>: <q class="blue">na vāyvagniviprādityāpodevatāgāś ca pratipaśyan vā mūtrapurīṣāmedhyāny udasyen naitān
                     prati pādau prasārayet</q> (GDh 9.13–14) iti | etaddeśavyatirekeṇa bhūmim ayajñiyaiḥ tṛṇair antardhāya mūtrapurīṣe kuryād
                  iti | yathāha <span class="red">vasiṣṭhaḥ</span>: <q class="blue">pariveṣṭitaśirā bhūmim ayajñiyaiḥ tṛṇair antardhāya mūtrapurīṣe kuryāt</q> (VaDh 12.13) iti || 1.134 ||
               </p>
               
               	  
               <p id="YDh_1.135" class="bold">
                  	    nekṣetārkaṃ na nagnāṃ strīṃ na ca saṃsṛṣṭamaithunām |<br />
                  	    na ca mūtraṃ purīṣaṃ vā nāśucī rāhutārakāḥ ||
                  	   <span class="ref">YDh_1.135</span></p>
               
               	  
               <p>naivārkam īkṣeteti yady apy atra sāmānyenoktaṃ tathāpy udayāstamayarāhugrastodakapratibimbamadhyāhnavartina
                  evādityasyāvekṣaṇaṃ niṣidhyate na sarvadā | yathoktaṃ <span class="red">manunā</span> |
               </p>
               	  
               <p><q class="blue">nekṣetodyantam ādityaṃ nāstaṃ yantaṃ kadācana |<br />
                     	  nopasṛṣṭaṃ na vāristhaṃ na madhyaṃ nabhaso gatam ||</q> iti | (MDh 4.37)
               </p>
               	  
               <p>upabhogād anyatra nagnāṃ striyaṃ nekṣeta | <q class="blue">na nagnāṃ striyam īkṣetānyatra maithunāt</q> (ĀśGṛ 3.9.9) ity <span class="red">āśvalāyanaḥ</span> | saṃsṛṣṭamaithunāṃ kṛtopabhogāṃ | upabhogānte 'nagnām api nekṣeta | cakārād bhojanādikam
                  ācarantīm | tathā ca <span class="red">manuḥ</span> |
               </p>
               	  
               <p><q class="blue">nāśnīyād bhāryayā sārdhaṃ nainām īkṣeta cāśnatīm |<br />
                     	  kṣuvatīṃ jṛmbhamāṇāṃ ca na cāsīnāṃ yathāsukham ||<br />
                     	  nāñjayantīṃ svake netre na cābhyaktām anāvṛtām |<br />
                     	  na paśyet prasavantīṃ ca śreyaskāmo dvijottamaḥ ||</q> iti | (MDh 4.43–44)
               </p>
               	  
               <p>mūtrapurīṣe ca na paśyet | tathā aśuciḥ san rāhutārakāś ca na paśyet | cakārād udake
                  svapratibimbaṃ na paśyet,
               </p>
               	  
               <p><q class="blue">na codake nirīkṣeta svaṃ rūpam iti dhāraṇā |</q> (MDh 4.38)
               </p>
               	  
               <p>iti vacanāt || 1.135 ||</p>
               
               	  
               <p id="YDh_1.136" class="bold">
                  	    ayaṃ me vajra ityevaṃ sarvaṃ mantram udīrayet |<br />
                  	    varṣaty aprāvṛto gacchet svapet pratyakśirā na ca ||
                  	   <span class="ref">YDh_1.136</span></p>
               
               	  
               <p>varṣati sati <q class="blue">ayaṃ me vajraḥ pāpmānam apahantu</q> (PārG 2.7.7) iti mantram uccārayet | varṣaty aprāvṛto 'nācchādito na gacchen na dhāvet, <q class="blue">na pradhāvec ca varṣati</q> (MDh 4.38) iti pratiṣedhāt | na ca pratyakśirāḥ svapyāt | cakārān nagno na śayīta | ekaś ca
                  śūnyagṛhe na ca nagnaḥ śayīteti, <q class="blue">naikaḥ svapec chūnyagṛhe</q> iti (MDh 4.57) ca <span class="red">manu</span>smaraṇāt || 1.136 ||
               </p>
               
               	  
               <p id="YDh_1.137" class="bold">
                  	    ṣṭhīvanāsṛkśakṛnmūtraretāṃsy apsu na nikṣipet |<br />
                  	    pādau pratāpayen nāgnau na cainam abhilaṅghayet ||
                  	   <span class="ref">YDh_1.137</span></p>
               
               	  
               <p>ṣṭhīvanam udgiraṇaṃ, asṛg raktaṃ, śakṛt purīṣaṃ, śeṣaṃ prasiddhaṃ | etāny apsu na
                  nikṣipet | evaṃ tuṣādīn api | yathāha <span class="red">śaṅkhaḥ</span>: <q class="blue">tuṣakeśapurīṣabhasmāsthiśleṣmanakhalomāny apsu na nikṣipen na pādena pāṇinā vā jalam
                     abhihanyāt</q> iti | agnau ca pādau na pratāpayet | nāpy agniṃ laṅghayet | cakārāt ṣṭhīvanādīny
                  agnau na nikṣipet | mukhopadhamanādi cāgner na kuryāt | tathā ca <span class="red">manuḥ</span> |
               </p>
               	  
               <p><q class="blue">nāgniṃ mukhena upadhamen nagnāṃ nekṣeta ca striyam |<br />
                     	  nāmedhyaṃ prakṣiped agnau na ca pādau pratāpayet ||<br />
                     	  adhastān nopadadhyāc ca na cainam abhilaṅghayet |<br />
                     	  na cainaṃ pādataḥ kuryān na prāṇivadham ācaret ||</q> iti || (MDh 4.53–54) 1.137 ||
               </p>
               
               	  
               <p id="YDh_1.138" class="bold">
                  	    jalaṃ piben nāñjalinā na śayānaṃ prabodhayet |<br />
                  	    nākṣaiḥ krīḍen na dharmaghnair vyādhitair vā na saṃviśet ||
                  	   <span class="ref">YDh_1.138</span></p>
               
               	  
               <p>jalam añjalinā saṃhatābhyāṃ hastābhyāṃ na pibet | jalagrahaṇaṃ peyamātropalakṣaṇam
                  | vidyādibhir ātmano 'dhikaṃ śayānaṃ na prabodhayen notthāpayet | <q class="blue">śreyāṃsaṃ na prabodhayet</q> (MDh 4.57) iti viśeṣa<span class="red">smaraṇāt</span> | akṣādibhir na krīḍet | dharmagnaiḥ paśulambhanādibhir na krīḍet | vyādhitair jvarādyabhibhūtair
                  ekatra na saṃviśen na śayīti || 1.138 ||
               </p>
               
               	  
               <p id="YDh_1.139" class="bold">
                  	    viruddhaṃ varjayet karma pretadhūmaṃ nadītaram |<br />
                  	    keśabhasmatuṣāṅgārakapāleṣu ca saṃsthitim ||
                  	   <span class="ref">YDh_1.139</span></p>
               
               	  
               <p>janapadagrāmakulācāraviruddhaṃ karma varjayet | pretadhūmaṃ bāhubhyāṃ nadītaraṇaṃ
                  ca varjayed iti saṃbadhyate | keśādiṣu saṃsthitiṃ varjayet | cakārād asthikārpāsāmedhyeṣu
                  ca || 1.139 ||
               </p>
               
               	  
               <p id="YDh_1.140" class="bold">
                  	    nācakṣīta dhayantīṃ gāṃ nādvareṇa viśet kvacit |<br />
                  	    na rājñaḥ pratigṛhṇīyāl lubdhasyocchāstravartinaḥ ||
                  	   <span class="ref">YDh_1.140</span></p>
               
               	  
               <p>parasya kṣīrādi pibantīṃ gāṃ parasmai nācakṣīta na ca nivartayet | advāreṇa kāpathena
                  kvacid api nagare grāme mandire vā na praviśet | na ca kṛpaṇasya śāstrātikramakāriṇo
                  rājñaḥ sakāśāt pratigṛhṇīyāt || 1.140 ||
               </p>
               
               	  
               <p id="YDh_1.141" class="bold">
                  	    pratigrahe sūnicakridhvajiveśyānarādhipāḥ |<br />
                  	    duṣṭhā daśaguṇaṃ pūrvāt pūrvād ete yathākramam ||
                  	   <span class="ref">YDh_1.141</span></p>
               
               	  
               <p>pratigrahe sādhye sūnyādayaḥ pañca pūrvasmāt pūrvasmāt paraḥ paraḥ daśaguṇam duṣṭaḥ
                  | sūnā prāṇihiṃsā sāsyāstīti sūnī prāṇihiṃsāparaḥ | cakrī tailikaḥ | dhvajī surāvikrayī
                  | veśyā paṇyastrī | narādhipo 'nantaroktaḥ || 1.141 ||
               </p>
               
               	  
               <p class="italic">athādhyayanadharmān āha |</p>
               
               	  
               <p id="YDh_1.142" class="bold">
                  	    adhyāyānām upākarma śrāvaṇyāṃ śravaṇena vā |<br />
                  	    hastenauṣadhibhāve vā pañcamyāṃ śrāvaṇasya tu ||
                  	   <span class="ref">YDh_1.142</span></p>
               
               	  
               <p>adhīyanta ity adhyāyā vedās teṣām upākarma upakramam oṣadhīnāṃ prādurbhāve sati śrāvaṇamāsasya
                  paurṇamāsyāṃ, śravaṇanakṣatrayute vā dine, hastena yutāyāṃ pañcamyāṃ vā svagṛhyoktavidhinā
                  kuryāt | yadā tu śrāvaṇe māsi oṣadhayo na prādur bhavanti tadā bhādrapade māsi śravaṇanakṣatre
                  kuryāt | tata ūrdhvaṃ sārdhacaturo māsān vedān adhīyīta | tathā ca <span class="red">manuḥ</span> |
               </p>
               	  
               <p><q class="blue">śrāvaṇyāṃ prauṣṭhapadyāṃ vāpy upākṛtya yathāvidhi |<br />
                     	  yuktaś chandāṃsy adhīyīta māsān vipro 'rdhapañcamān ||</q> iti || (MDh 4.95) 1.142 |
               </p>
               
               	  
               <p class="italic">utsarjanakālaḥ |</p>
               
               	  
               <p id="YDh_1.143" class="bold">
                  	    pauṣamāsasya rohiṇyām aṣṭakāyām athāpi vā |<br />
                  	    jalānte chandasāṃ kuryād utsargaṃ vidhivad bahiḥ ||
                  	   <span class="ref">YDh_1.143</span></p>
               
               	  
               <p>pauṣamāsasya rohiṇyām aṣṭakāyāṃ vā grāmād bahir jalasamīpe chandasāṃ vedānāṃ svagṛhyoktavidhinotsargaṃ
                  kuryāt | yadā punar bhādrapade māsi upākarma tadā māghaśuklaprathamadivase utsargaṃ
                  kuryāt | yathoktaṃ <span class="red">manunā</span> |
               </p>
               	  
               <p><q class="blue">pauṣe tu chandasāṃ kuryād bahir utsarjanaṃ dvijaḥ |<br />
                     	  māghaśuklasya vā prāpte pūrvāhṇe prathame 'hani ||</q> iti | (MDh 4.96)
               </p>
               	  
               <p>tadanantaraṃ pakṣiṇīm ahorātraṃ vā viramya śuklapakṣeṣu vedān kṛṣṇapakṣeṣv aṅgāny
                  adhīyīta | yathāha <span class="red">manuḥ</span> |
               </p>
               	  
               <p><q class="blue">yathāśāstraṃ tu kṛtvaivam utsargaṃ chandasāṃ bahiḥ |<br />
                     	  viramet pakṣiṇīṃ rātriṃ yadvāpy ekam aharniśam ||<br />
                     	  ata ūrdhvaṃ tu chandāṃsi śukleṣu niyataḥ paṭhet |<br />
                     	  vedāṅgāni ca sarvāṇi kṛṣṇapakṣeṣu saṃpaṭhet ||</q> iti || (MDh 4.97–98) 1.143 ||
               </p>
               
               	  
               <p class="italic">anadhyāyān āha |</p>
               
               	  
               <p id="YDh_1.144" class="bold">
                  	    tryahaṃ preteṣv anadhyāyaḥ śiṣyartviggurubandhuṣu |<br />
                  	    upākarmaṇi cotsarge svaśākhāśrotriye tathā ||
                  	   <span class="ref">YDh_1.144</span></p>
               
               	  
               <p>uktena mārgeṇādhīyānasya dvijasya śiṣyartviggurubandhuṣu preteṣu mṛteṣu tryaham anadhyāyas
                  trīn ahorātrān adhyayanaṃ varjayet | upākarmaṇi utsargākhye ca karmaṇi kṛte tryaham
                  anadhyāyaḥ | utsarge tu <span class="red">manū</span>ktapakṣiṇy ahorātrābhyāṃ sahāsya vikalpaḥ (MDh 4.97) | svaśākhāśrotriye svaśākhādhyāyini prete ca tryaham anadhyāyaḥ || 1.144 ||
               </p>
               	  
               	  
               <p id="YDh_1.145" class="bold">
                  	    saṃdhyāgarjitanirghātabhūkampolkānipātane |<br />
                  	    samāpya vedaṃ dyuniśam āraṇyakam adhītya ca ||
                  	   <span class="ref">YDh_1.145</span></p>
               
               	  
               <p>saṃdhyāyāṃ meghadhvanau, nirghāte ākāśe utpātadhvanau, bhūmicalane, ulkāpatane, mantrasya
                  brāhmaṇasya vā samāptau āraṇyakādhyayane ca dyuniśam ahorātram anadhyāyaḥ || 1.145
                  ||
               </p>
               
               	  
               <p id="YDh_1.146" class="bold">
                  	    pañcadaśyāṃ caturdaśyām aṣṭamyāṃ rāhusūtake |<br />
                  	    ṛtusaṃdhiṣu bhuktvā vā śrāddhikaṃ pratigṛhya ca ||
                  	   <span class="ref">YDh_1.146</span></p>
               
               	  
               <p>pañcadaśyām amāvāsyāyāṃ paurṇamāsyāṃ caturdaśyām aṣṭamyāṃ rāhusūtake candrasūryoparāge
                  ca dyuniśam anadhyāyaḥ | yat tu,
               </p>
               	  
               <p><q class="blue">tryahaṃ na kīrtayed brahma rājño rāhoś ca sūtake |</q> (MDh 4.110)
               </p>
               	  
               <p>iti, tad grastāstamayaviṣayam<span class="note">Pāṇḍeya and Setlur read: grastātaviṣayam</span> | ṛtusaṃdhigatāsu ca pratipatsu śrāddhikabhojane tatpratigrahe ca dyuniśam anadhyāyaḥ
                  | etac caikoddiṣṭavyatiriktaviṣayaṃ | tatra tu trirātram,
               </p>
               	  
               <p><q class="blue">pratigṛhya dvijo vidvān ekoddiṣṭasya ketanam |<br />
                     	  tryahaṃ na kīrtayed brahma |</q> (MDh 4.110)
               </p>
               	  
               <p>iti <span class="red">smaraṇāt</span> || 1.146 ||
               </p>
               
               	  
               <p id="YDh_1.147" class="bold">
                  	    paśumaṇḍūkanakulaśvāhimārjāramūṣakaiḥ |<br />
                  	    kṛte 'ntare tv ahorātraṃ śakrapāte tathocchraye ||
                  	   <span class="ref">YDh_1.147</span></p>
               
               	  
               <p>adhyetṝṇāṃ paśvādibhir antarāgamane kṛte śakradhvajasyāvaropaṇadivase ucchrāyadivase
                  cāhorātram anadhyāyaḥ | dyuniśam iti prakṛte punar ahorātragrahaṇaṃ saṃdhyāgarjitanirghātabhūkampolkānipātaneṣv
                  ākālikatvajñāpanārtham, <q class="blue">ākālikanirghātabhūkamparāhudarśanolkāḥ</q> (GDh 16.22) iti <span class="red">gautama</span>vacanāt | nimittakālād ārabhyāparedyur yāvat sa eva kālas tāvat kālo 'kālaḥ tatra
                  bhava ākāliko 'nadhyāyaḥ | etac ca prātaḥsaṃdhyāstanite | sāyaṃsaṃdhyāstanite tu rātrim
                  eva, <q class="blue">sāyaṃsaṃdhyāstanite tu rātriṃ prātaḥsaṃdhyāstanite 'horātram</q> iti <span class="red">hārīta</span>smaraṇāt | yat punar <span class="red">gautamen</span>oktaṃ <q class="blue">śvanakulasarpamaṇḍūkamārjārāṇām antarāgamane tryaham upavāsaḥ vipravāsaś ca</q> (GDh 1.59) iti, tat prathamādhyayana eva || 1.147 ||
               </p>
               
               	  
               <p id="YDh_1.148" class="bold">
                  	    śvakroṣṭṛgardabholūkasāmabāṇārtaniḥsvane |<br />
                  	    amedhyaśavaśūdrāntyaśmaśānapatitāntike ||
                  	   <span class="ref">YDh_1.148</span></p>
               
               	  
               <p>śvā kukkuraḥ | kroṣṭā sṛgālaḥ | gardabhaḥ rāsabhaḥ | ulūko ghukaḥ | sāma sāmāni |
                  bāṇo vaṃśaḥ | ārtho duḥkhitaḥ | eṣām śvādīnāṃ niḥsvane tāvatkālam anadhyāyaḥ | evaṃ
                  vīṇādiniḥsvane 'pi | <q class="blue">veṇuvīṇābherīmṛdaṅgagantryārtaśabdeṣu</q> (GDh 16.7) iti <span class="red">gautama</span>vacanāt | gantrī śakaṭam | amedhyādīnāṃ saṃnidhāne tāvatkāliko 'nadhyāyaḥ || 1.148
                  ||
               </p>
               
               	  
               <p id="YDh_1.149" class="bold">
                  	    deśe 'śucāv ātmani ca vidyut stanitasaṃplave |<br />
                  	    bhuktvārdrapāṇir ambho'ntar ardharātre 'timārute ||
                  	   <span class="ref">YDh_1.149</span></p>
               
               	  
               <p>aśucau deśe 'śucāv ātmani ca | tathā vidyutsaṃplave punaḥ punar vidyotamānāyāṃ vidyuti,
                  stanitasaṃplave praharadvayaṃ punaḥpunar meghaghoṣe tāvatkāliko 'nadhyāyaḥ | bhuktvārdrapāṇir
                  nādhīyīta | jalamadhye ca | ardharātre mahāniśākhye madhyamapraharadvaye atimārute
                  'hany api tāvatkālaṃ nādhīyīta || 1.149 ||
               </p>
               
               	  
               <p id="YDh_1.150" class="bold">
                  	    pāṃsupratarṣe digdāhe saṃyānīhārabhītiṣu |<br />
                  	    dhāvataḥ pūtigandhe ca śiṣṭe ca gṛham āgate ||
                  	   <span class="ref">YDh_1.150</span></p>
               
               	  
               <p>autpātike rajovarṣe | digdāhe yatra jvalitā iva diśo dṛśyante | saṃdhyayoḥ, nīhāre
                  dhūmikāyāṃ, bhītiṣu caurarājādikṛtāsu tatkālam anadhyāyaḥ | dhāvatas tvaritaṃ gacchato
                  'nadhyāyaḥ | pūtigandhe amedhyamadyādigandhe | śiṣṭe ca śrotriyādau gṛhaṃ prāpte tadanujñāvadhy
                  anadhyāyaḥ || 1.150 ||
               </p>
               
               	  
               <p id="YDh_1.151" class="bold">
                  	    kharoṣṭrayānahastyaśvanauvṛkṣeriṇarohaṇe |<br />
                  	    saptatriṃśad anadhyāyān etāṃs tātkālikān viduḥ ||
                  	   <span class="ref">YDh_1.151</span></p>
               
               	  
               <p>yānaṃ rathādi | iriṇam ūparaṃ marubhūmir vā | kharādīnām ārohaṇe tāvatkālam anadhyāyaḥ
                  | evaṃ śvakroṣṭṛgardabhety asmād ārabhya saptatriṃśad anadhyāyān etāṃs tātkālikān
                  nimittasamakālān vidur anadhyāyavidhijñāḥ | vidur ity anena <span class="red">smṛtyantaro</span>ktān anyān api saṃgṛhṇāti | yathāha <span class="red">manuḥ</span> |
               </p>
               	  
               <p><q class="blue">śayāṇaḥ prauḍhapādaś ca kṛtvā caivāvasakthikāṃ |<br />
                     	  nādhīyītāmiṣaṃ jagdhvā sūtakānnādyam eva ca ||</q> (MDh 4.12) 1.151 ||
               </p>
               	  
               <p>ityādi ||</p>
               
               	  
               <p class="italic">evam anadhyāyān uktvā prakṛtāni snātakavratāny āha |</p>
               
               	  
               <p id="YDh_1.152" class="bold">
                  	    devartviksnātakācāryarājñāṃ chāyāṃ parastriyāḥ |<br />
                  	    nākrāmed raktaviṇmūtraṣṭhīvanodvartanādi ca ||
                  	   <span class="ref">YDh_1.152</span></p>
               
               	  
               <p>devanāṃ devārcānām ṛviksnātakācāryarājñāṃ parastriyāś ca chāyāṃ nākrāmen nādhitiṣṭhen
                  na laṅghayed buddhipūrvakam | yathāha <span class="red">manuḥ</span> |
               </p>
               	  
               <p><q class="blue">devatānāṃ guro rājñaḥ snātakācāryayos tathā |<br />
                     	  nākrāmet kāmataś chāyāṃ babhruṇo dīkṣitasya ca ||</q> iti | (MDh 4.130)
               </p>
               	  
               <p>babhruṇo nakulavarṇasya yasya kasyacit gor anyasya vā śyāmādeḥ, babhruṇa iti napuṃsakaliṅganirdeśāt
                  | raktādīni ca nādhitiṣṭhet | ādigrahaṇāt snānodakāder grahaṇam |
               </p>
               	  
               <p><q class="blue">udvartanam apasnānaṃ viṇmūtraṃ raktam eva ca |<br />
                     	  śleṣmaniṣṭhyūtavāntāni nādhitiṣṭheta kāmataḥ ||</q> iti || (MDh 4.132) 1.152 ||
               </p>
               
               	  
               <p id="YDh_1.153" class="bold">
                  	    viprāhikṣatriyātmāno nāvajñeyāḥ kadācana |<br />
                  	    ā mṛtyoḥ śriyam ākāṅkṣen na kaṃcin marmaṇi spṛśet ||
                  	   <span class="ref">YDh_1.153</span></p>
               
               	  
               <p>vipro bahuśruto brāhmaṇaḥ, ahiḥ sarpaḥ, kṣatriyo nṛpatiḥ, ete kadācid api nāvamantavyāḥ
                  | ātmā ca svayaṃ nāvamantavyaḥ | ā mṛtyoḥ yāvajjīvaṃ śriyam icchet | na kaṃcid api
                  puruṣaṃ marmaṇi spṛśet kasyacid api marma duścaritaṃ na prakāśayet || 1.153 ||
               </p>
               
               	  
               <p id="YDh_1.154" class="bold">
                  	    dūrād ucchiṣṭaviṇmūtrapādāmbhāṃsi samutsṛjet |<br />
                  	    śrutismṛtyuditaṃ samyaṅ nityam ācāram ācaret ||
                  	   <span class="ref">YDh_1.154</span></p>
               
               	  
               <p>bhojanādyucchiṣṭaṃ viṇmūtre pādaprakṣālanodakaṃ ca gṛhād dūrāt samutsṛjet | śrautaṃ
                  smārtaṃ cācāraṃ nityaṃ samyag anutiṣṭhet || 1.154 ||
               </p>
               
               	  
               <p id="YDh_1.155" class="bold">
                  	    gobrāhmaṇānalānnāni nocchiṣṭo na padā spṛśet |<br />
                  	    na nindātāḍane kuryāt putraṃ śiṣyaṃ ca tāḍayet ||
                  	   <span class="ref">YDh_1.155</span></p>
               
               	  
               <p>gāṃ brāhmaṇam agniṃ annam adanīyaṃ viśeṣataḥ pakvam aśucir na spṛśet | pādena tv anucchiṣṭo
                  'pi | yadā punaḥ pramādāt spṛśati tadā ācamanottarakālam,
               </p>
               	  
               <p><q class="blue">spṛṣṭvaitān aśucir nityam adbhiḥ prāṇān upaspṛśet |<br />
                     	  gātrāṇi caiva sarvāṇi nābhiṃ pāṇitalena tu ||</q> (MDh 4.143)
               </p>
               	  
               <p>iti <span class="red">manū</span>ktaṃ kāryam | evaṃ prāṇādīn upaspṛśet | kasyacid api nindātāḍane na kuryāt | etac
                  cānapakāriṇi:
               </p>
               	  
               <p><q class="blue">ayudhyamānasyotpādya brāhmaṇasyāsṛg aṅgataḥ |<br />
                     	  duḥkhaṃ sumahad āpnoti pretyāprājñatayā naraḥ ||</q> iti | (MDh 4.167)
               </p>
               	  
               <p>putraśiṣyau śikṣārtham eva tāḍayet | cakārād dāsādīn api | tāḍanaṃ ca rajjvādinottamāṅgavyatirekeṇa
                  kāryam, <q class="blue">śiṣyaśiṣṭir avadhenāśaktau rajjuveṇuvidalābhyāṃ tanubhyām anyena ghnan rājñā śāsyate</q> (GDh 2.42–44) iti <span class="red">gautama</span>vacanāt,
               </p>
               	  
               <p><q class="blue">pṛṣṭhatas tu śarīrasya nottamāṅge kathaṃcana |</q> (MDh 8.300)
               </p>
               	  
               <p>iti <span class="red">manu</span>vacanāt || 1.155 ||
               </p>
               
               	  
               <p id="YDh_1.156" class="bold">
                  	    karmaṇā manasā vācā yatnād dharmaṃ samācaret |<br />
                  	    asvargyaṃ lokavidviṣṭaṃ dharmyam apy ācaren na tu ||
                  	   <span class="ref">YDh_1.156</span></p>
               
               	  
               <p>karmaṇā kāyena yathāśakti dharmam anutiṣṭhet tam eva manasā dhyāyed vācā ca vadet
                  | dharmyaṃ vihitam api lokavidviṣṭaṃ lokābhiśastijananaṃ madhuparke govadhādikaṃ nācaret
                  | yasmād asvargyam agnīṣomīyavat svargasādhanaṃ na bhavati || 1.156 ||
               </p>
               
               	  
               <p id="YDh_1.157" class="bold">
                  	    mātṛpitratithibhrātṛjāmisaṃbandhimātulaiḥ |<br />
                  	    vṛddhabālāturācāryavaidyasaṃśritabāndhavaiḥ ||
                  	   <span class="ref">YDh_1.157</span></p>
               	  
               <p id="YDh_1.158" class="bold">
                  	    ṛtvikpurohitāpatyabhāryādāsasanābhibhiḥ |<br />
                  	    vivādaṃ varjayitvā tu sarvāṃl lokāñ jayed gṛhī ||
                  	   <span class="ref">YDh_1.158</span></p>
               
               	  
               <p>mātā jananī | pitā janakaḥ | atithir adhvanīnaḥ | bhrātaro bhinnodarā api | jāmayo
                  vidyamānabhartṛkāḥ striyaḥ | saṃbandhino vaivāhyāḥ | mātulo mātur bhrātā | vṛddhaḥ
                  saptatyuttaravayaskaḥ | bāla ā ṣoḍaśād varṣāt | āturo rogī | ācārya upanetā | vaidyo
                  vidvān bhiṣag vā | saṃśrita upajīvī | bāndhavāḥ pitṛpakṣyā mātṛpakṣyāś ca | mātulasya
                  pṛthag upādānam ādarārtham | ṛtvig yājakaḥ | purohitaḥ śāntyādeḥ kartā | apatyaṃ putrādi
                  | bhāryā sahadharmacāriṇī | dāsaḥ karmakaraḥ | sanābhayaḥ sodarāḥ bhrātṛbhyaḥ pṛthag
                  upādānam ajāmibhaginīprāptyartham | etair mātrādibhiḥ saha vākkalahaṃ parityajya sarvān
                  prājāpatyādīn lokān prāpnoti || 1.157 || 1.158 ||
               </p>
               
               	  
               <p id="YDh_1.159" class="bold">
                  	    pañca piṇḍān anuddhṛtya na snāyāt paravāriṣu |<br />
                  	    snāyān nadīdevakhātahṛdaprasravaṇeṣu ca ||
                  	   <span class="ref">YDh_1.159</span></p>
               
               	  
               <p>paravāriṣu parasaṃbandhiṣu sarvasattvodeśenātyakteṣu taḍāgādiṣu pañca piṇḍān anuddhṛtya
                  na snāyāt | anenātmīyotsṛṣṭābhyanujñāteṣu piṇḍoddhāram antarāpi snānam abhyanujñātam
                  | nadyādiṣu kathaṃ tarhīty āha <q>snāyān nadī</q> iti | sākṣāt paramparayā vā samudragāḥ sravantyo nadyaḥ | devakhātaṃ devanirmitaṃ
                  puṣkarādi | udakapravāhābhighātakṛtasajalo mahānimnapradeśo hradaḥ | parvatādyuccapradeśāt
                  prasṛtam udakaṃ prasravaṇam | eteṣu pañcapiṇḍān uddharaṇenaiva snāyāt | etac ca nityasnānaviṣayaṃ
                  sati saṃbhave,
               </p>
               	  
               <p><q class="blue">nadīṣu devakhāteṣu taḍāgeṣu saraḥsu ca |<br />
                     	  snānaṃ samācaren nityaṃ gartaprasravaṇeṣu ca ||</q> (MDh 4.203)
               </p>
               	  
               <p>iti nityagrahaṇāt | śaucārthe tu yathāsaṃbhavaṃ paravāriṣu pañca piṇḍān uddharaṇe
                  'pi sarvasya na niṣedhaḥ || 1.159 ||
               </p>
               
               	  
               <p id="YDh_1.160" class="bold">
                  	    paraśayyāsanodyānagṛhayānāni varjayet |<br />
                  	    adattāny agnihīnasya nānnam adyād anāpadi ||
                  	   <span class="ref">YDh_1.160</span></p>
               
               	  
               <p>śayyā kaśipuḥ | āsanaṃ pīṭḥādi | udyānam āmrādivanam | gṛhaṃ prasiddham | yānaṃ rathādi
                  | parasaṃbandhīny etāny adattāny ananujñātāni varjayet nopabhuñjīta | abhojyānnāny
                  āha <q>agnihīnasya</q> iti | agnihīnasya śrautasmārtāgnyadhikārarahitasya śūdrasya pratilomajasya ca adhikāravato
                  'py agnirahitasyānnam anāpadi na bhuñjīta pratigṛhṇīyāc ca, <q class="blue">tasmāt praśastānāṃ svakarmaṇā śuddhajātīnāṃ brāhmaṇo bhuñjīta pratigṛhṇīyāc ca</q> (GDh 17.1–2) iti <span class="red">gautama</span>vacanāt || 1.160 ||
               </p>
               
               	  
               <p id="YDh_1.161" class="bold">
                  	    kadaryabaddhacaurāṇāṃ klībaraṅgāvatāriṇām |<br />
                  	    vaiṇābhiśastavārdhuṣyagaṇikāgaṇadīkṣiṇām ||
                  	   <span class="ref">YDh_1.161</span></p>
               
               	  
               <p>kadaryo lubdhaḥ |</p>
               	  
               <p><q class="blue">ātmānaṃ dharmakṛtyaṃ ca putradārāṃś ca pīḍayet |<br />
                     	  lobhād yaḥ pitarau bhṛtyān sa kadarya iti smṛtaḥ ||</q></p>
               	  
               <p>ity uktaḥ | baddho nigaḍādinā vācā saṃniruddhaś ca | cauro brāhmaṇasuvarṇavyatiriktaparasvāpahārī
                  | klībo napuṃsakaḥ | raṅgāvatārī naṭacāraṇamallādiḥ | veṇucchetajīvī vaiṇaḥ | abhiśastaḥ
                  patanīyaiḥ karmabhir yuktaḥ | vārdhuṣyo niṣiddhavṛddhyupajīvī | gaṇikā paṇyastrī |
                  gaṇadīkṣī bahuyājakaḥ | eteṣām annaṃ nāśnīyād ity anuvartate || 1.161 ||
               </p>
               
               	  
               <p id="YDh_1.162" class="bold">
                  	    cikitsakāturakruddhapuṃścalīmattavidviṣām |<br />
                  	    krūrograpatitavrātyadāmbhikocchiṣṭabhojinām ||
                  	   <span class="ref">YDh_1.162</span></p>
               
               	  
               <p>cikitsako bhiṣagvṛttyupajīvī | āturo mahārogopasṛṣṭaḥ |</p>
               	  
               <p><q class="blue">vātavyādhyaśmarīkuṣṭhamehodarabhagandarāḥ |<br />
                     	  arśāṃsi grahaṇīty aṣṭau mahārogāḥ prakīrtitāḥ ||</q> iti |
               </p>
               	  
               <p>kruddhaḥ kupitaḥ | puṃścalī vyabhicāriṇī | matto vidyādinā garvitaḥ | vidviṭ śatruḥ
                  | krūro dṛḍhābhyantarakopaḥ | vākkāyavyāpāreṇodvejaka ugraḥ | patito brahmahādiḥ |
                  vrātyaḥ patitasāvitrīkaḥ | dāmbhiko vañcakaḥ | ucchiṣṭabhojī parabhuktojjhitāśī |
                  eteṣāṃ cikitsakādīnām annaṃ nāśnīyāt || 1.162 ||
               </p>
               
               	  
               <p id="YDh_1.163" class="bold">
                  	    avīrāstrīsvarṇakārastrījitagrāmayājinām |<br />
                  	    śastravikrayikarmāratantuvāyaśvavṛttinām ||
                  	   <span class="ref">YDh_1.163</span></p>
               
               	  
               <p>avīrā strī svatantrā vyabhicāram antareṇāpi | patiputrarahitety anye | svarṇakāraḥ
                  suvarṇasya vikārāntarakṛt | strījitaḥ sarvatra strīvaśavartī | grāmayājī grāmasya
                  śāntyādikartā bahūnām upanetā vā | śastravikrayī śastravikrayopajīvī | karmāro lokakāraḥ
                  takṣādiś ca | tantuvāyaḥ sūciśilpopajīvī | śvabhir vṛttir vartanaṃ jīvanam asyāstīti
                  śvavṛttī | eteṣām annaṃ nāśnīyāt || 1.163 ||
               </p>
               
               	  
               <p id="YDh_1.164" class="bold">
                  	    nṛśaṃsarājarajakakṛtaghnavadhajīvinām |<br />
                  	    cailadhāvasurājīvasahopapativeśmanām ||
                  	   <span class="ref">YDh_1.164</span></p>
               	  
               <p id="YDh_1.165" class="bold">
                  	    piśunānṛtinoś caiva tathā cākrikabandinām |<br />
                  	    eṣām annaṃ na bhoktavyaṃ somavikrayiṇas tathā ||
                  	   <span class="ref">YDh_1.165</span></p>
               
               	  
               <p>nṛśaṃso nirdayaḥ | rājā bhūpatiḥ | tatsāhacaryāt purohitaś ca | yathāha <span class="red">śaṅkhaḥ</span>: <q class="blue">bhītāvagītaruditākranditāvaghuṣṭakṣudhitaparibhuktavismitonmattāvadhūtarājapurohitānnāni
                     varjayet</q> iti | rajako vastrādīnāṃ nīlādirāgakārakaḥ | kṛtaghna upakṛtasya hantā | vadhajīvī
                  prāṇināṃ vadhena vartakaḥ | cailadhāvo vastranirṇejanakṛt | surājīvo madyavikrayajīvī
                  | upapatir jāraḥ | sahopapatinā veśma yasyāsau sahopapativeśma | piśunaḥ paradoṣasya
                  khyāpakaḥ | anṛtī mithyāvādī | cākrikas tailikaḥ | śākaṭikaś cety eke | <q class="blue">abhiśastaḥ patitaś cākrikas tailikaḥ</q> iti bhedenābhidhānāt | bandhinaḥ stāvakāḥ | somavikrayī somalatāyā vikretā | eteṣām
                  annaṃ na bhoktavyam | sarve caite kadaryādayo dvijā eva kadaryatvādidoṣaduṣṭā abhojyānnāḥ,
                  itareṣāṃ prāptyabhāvāt prāptipūrvakatvāc ca niṣedhasya || 1.165 || 1.166 |
               </p>
               
               	  
               <p class="italic"><q>agnihīnasya nānnam adyād anāpadi</q> (YDh 1.160) ity atra śūdrasyābhojyānnatvam uktam | tatra pratiprasavam āha |
               </p>
               
               	  
               <p id="YDh_1.166" class="bold">
                  	    śūdreṣu dāsagopālakulamitrārdhasīriṇaḥ |<br />
                  	    bhojyānnā nāpitaś caiva yaś cātmānaṃ nivedayet ||
                  	   <span class="ref">YDh_1.166</span></p>
               
               	  
               <p>dāsā garbhadāsādayaḥ | gopālo gavāṃ pālanena yo jīvati | kulamitraṃ pitṛpitāmahādikramāyātaḥ
                  | ardhasīrī halaparyāyasīropalakṣitakṛṣiphalabhāgagrāhī | nāpito gṛhavyāpārakārayitā
                  nāpitaś ca | yaś ca vāṅmanaḥkāyakarmabhir ātmānaṃ nivedayati tavāham iti | ete dāsādayaḥ
                  śūdrāṇāṃ madhye bhojyānnāḥ | cakārāt kumbhakāraś ca, <q class="blue">gopanāpitakumbhakārakulamitrārdhikaniveditātmāno bhojyānnāḥ</q> iti <span class="red">vacanāt</span> || 1.166 ||
               </p>
               
               	  
               <p>iti snātakadharmaprakaraṇam</p>
               	
            </div>
            	
            <div id="d1e6314">
               	  
               <h3>atha bhakṣyābhakṣyaprakaraṇam</h3>
               
               	  
               <p class="italic"><q>na svādhyāyavirodhyartham</q> (YDh 1.129) ity ata ārabhya, brāhmaṇasya snātakavratāny abhidhāya, idānīṃ dvijātidharmān āha
                  |
               </p>
               
               	  
               <p id="YDh_1.167" class="bold">
                  	    anarcitaṃ vṛthāmāṃsaṃ keśakīṭasamanvitam |<br />
                  	    śuktaṃ paryuṣitocchiṣṭaṃ śvaspṛṣṭaṃ patitekṣitam ||
                  	   <span class="ref">YDh_1.167</span></p>
               	  
               <p id="YDh_1.168" class="bold">
                  	    udakyāspṛṣṭasaṃghuṣṭaṃ paryāyānnaṃ ca varhayet |<br />
                  	    goghrātaṃ śakunocchiṣṭaṃ padā spṛṣṭaṃ ca kāmataḥ ||
                  	   <span class="ref">YDh_1.168</span></p>
               
               	  
               <p>anarcitam arcārhāya yad avajñayā dīyate | vṛthāmāṃsaṃ vakṣyamāṇaprāṇātyayādivyatirekeṇa,
                  devādyarcanāvaśiṣṭaṃ ca yan na bhavaty ātmārtham eva yat sādhitam | keśakīṭādibhiś
                  ca samanvitaṃ saṃyuktam | yat svayam anamlaṃ kevalaṃ kākaparivāsena dravyāntarasaṃsargakālaparivāsābhyāṃ
                  vāmlībhavati tac chuktaṃ dadhyādivyatirekeṇa, <q class="blue">na pāpīyaso 'nnam aśnīyān na dviḥpakvaṃ na śuktaṃ na paruṣitam anyatra rāgakhāṇḍavacukradadhiguḍagodhūmayavapiṣṭavikārebhyaḥ</q> iti <span class="red">śaṅkha</span>smaraṇāt | paryuṣitaṃ rātryantaritam | ucchiṣṭaṃ bhuktojjhitam | śvaspṛṣṭaṃ śunā spṛṣṭam
                  | patitekṣitaṃ patitādibhir īkṣitam | udakyā rajasvalā tayā spṛṣṭam | udakyāgrahaṇaṃ
                  caṇḍālādyupalakṣaṇārtham, <q class="blue">amedhyapatitacaṇḍālapulkasarajasvalākunakhikuṣṭhisaṃspṛṣṭānnaṃ varjayet</q> iti <span class="red">śaṅkha</span>smaraṇāt | ko bhuṅkta iti yad āghuṣya dīyate tat saṃghuṣṭānnam | anyasaṃbandhyanyavyapadeśena
                  yad dīyate tat paryāyānnam yathā |
               </p>
               	  
               <p><q class="blue">brāhmaṇānnaṃ dadac chūdraḥ śūdrānnaṃ brāhmaṇo dadat |<br />
                     	  ubhāv etāv abhojyānnau bhuktvā cāndrāyaṇaṃ caret |</q> iti |
               </p>
               	  
               <p>paryācāntam iti pāṭhe parigatam ācāntaṃ gaṇḍūṣagrahaṇaṃ yasmin tat paryācāntaṃ tan
                  na bhoktavyam | etad uktaṃ bhavati: gaṇḍūṣagrahaṇād ūrdhvam ācamanāt prāk na bhoktavyam
                  iti | pārśvācāntam iti pāṭhe ekasyāṃ paṅktau pārśvasthe ācānte na bhoktavyaṃ bhasmodakādivicchedena
                  vinā | varjayed iti pratyekaṃ saṃbadhyate | tathā goghrātaṃ gavā āghrātam | śakunocchiṣṭaṃ
                  śakunena kākādinā bhuktam āsvāditam | padā spṛṣṭaṃ buddhipūrvaṃ pādena spṛṣṭaṃ varjayet
                  || 1.167 || 1.168 ||
               </p>
               
               	  
               <p class="italic">paryuṣitasya pratiprasavam āha |</p>
               
               	  
               <p id="YDh_1.169" class="bold">
                  	    annaṃ paryuṣitaṃ bhojyaṃ snekāktaṃ cirasaṃsthitam |<br />
                  	    asnehā api godhūmayavagorasavikriyāḥ ||
                  	   <span class="ref">YDh_1.169</span></p>
               
               	  
               <p>annam adanīyaṃ paryuṣitaṃ ghṛtādisnehasaṃyuktaṃ cirakālasaṃsthitam api bhojyam | godhūmayavagorasavikriyāḥ
                  maṇḍakasaktukilāṭakūrcikādyā asnehā api cirakālasaṃsthitā bhojyāḥ, yadi vikārāntaram
                  anāpannāḥ, <q class="blue">apūpadhānākarambhasaktuyāvakatailapāyasaśākāni śuktāni varjayet</q> (VaDh 14.37) iti <span class="red">vasiṣṭha</span>smaraṇāt || 1.169 ||
               </p>
               
               	  
               <p id="YDh_1.170" class="bold">
                  	    saṃdhinyanirdaśāvatsāgopayaḥ parivarjayet |<br />
                  	    auṣṭram aikaśaphaṃ straiṇam āraṇyakam athāvikam ||
                  	   <span class="ref">YDh_1.170</span></p>
               
               	  
               <p>gauḥ yā vṛṣeṇa saṃdhīyate sā saṃdhinī | <q class="blue">vaśāṃ vandhyāṃ vijānīyād vṛṣākrāntāṃ ca saṃdhinīm</q> iti <span class="red">trikāṇḍī</span>smaraṇāt | yā caikāṃ velām atikramya duhyate, yā ca vatsāntareṇa saṃdhīyate, sāpi
                  saṃdhinī | prasūtā saty anatikrāntadaśāhā anirdaśā | mṛtavatsā avatsā | saṃdhinī ca
                  anirdaśā ca avatsā ca saṃdhinyanirdaśāvatsāstāś ca gāvaś ca tāsāṃ payaḥ kṣītaṃ parivarjayet
                  | saṃdhinīgrahaṇaṃ saṃdhinīyamalasuvor upalakṣaṇārtham | yathāha <span class="red">gautamaḥ</span>: <q class="blue">syandinīyamasūsaṃdhinīnāṃ<span class="note">NSP reads yamalasū</span> ca</q> (GDh 17.25) iti | sravatpayaḥstanī syandinī | yamalasūr yamalaprasavinī | evam ajāmahiṣyoś cānirdaśayoḥ
                  payo varjayet | <q class="blue">gomahiṣyajānām anirdaśānām</q> (VaDh 14.35) iti <span class="red">vasiṣṭha</span>smaraṇāt | payograhaṇāt tadvikārāṇām api dadhyādīnāṃ niṣedhaḥ | na hi māṃsaniṣedhe
                  tadvikārāṇām aniṣedho yuktaḥ | vikāraniṣedhe tu prakṛter aniṣedhaḥ | payoniṣedhāc
                  chakṛnmūtrāder aniṣedhaḥ | uṣṭrāj jātam auṣṭraṃ payomūtrādi | ekaśaphā vaḍavādayaḥ
                  tatprabhavam aikaśapham | strībhavaṃ straiṇam | strīgrahaṇam ajāvyatiriktasakaladvistanīnām
                  upalakṣaṇārtham, <q class="blue">sarvāsāṃ dvistanīnāṃ kṣīram abhojyam ajāvarjam</q> iti <span class="red">śaṅkha</span>smaraṇāt | araṇye bhavā āraṇyakās tadīyam āraṇyakaṃ kṣīraṃ māhiṣavyatirekeṇa |
               </p>
               	  
               <p><q class="blue">āraṇyānāṃ ca sarveṣāṃ mṛgāṇāṃ māhiṣaṃ vinā |</q> (MDh 5.9)
               </p>
               	  
               <p>iti <span class="red">vacanāt</span> | aver jātam āvikam | varjayed iti pratyekam abhisaṃbadhyate | auṣṭram ityādivikārapratyayanirdeśād
                  vikāramātrasya payomūtrādeḥ sarvadā niṣedhaḥ, <q class="blue">nityam āvikam apeyam auṣṭram aikaśaphaṃ ca</q> (GDh 17.25) iti <span class="red">gautama</span>smaraṇāt || 1.170 ||
               </p>
               
               	  
               <p id="YDh_1.171" class="bold">
                  	    devatārthaṃ haviḥ śigru lohitān vraścanāṃs tathā |<br />
                  	    anupākṛtamāṃsāni viḍjāni kavakāni ca ||
                  	   <span class="ref">YDh_1.171</span></p>
               
               	  
               <p>devatārthaṃ balyupahāranimittaṃ sādhitam | haviḥ havanārthaṃ siddhaṃ prāk homāt |
                  śigruḥ sobhāñjanaḥ lohitān vṛkṣaniryāsān | vraścanaprabhavān vṛkṣacchedanajātān alohitān
                  api | yathāha <span class="red">manuḥ</span> |
               </p>
               	  
               <p><q class="blue">lohitān vṛkṣaniryāsān vraścanaprabhavāṃs tathā |</q> iti | (MDh 5.6)
               </p>
               	  
               <p>lohitagrahaṇāt hiṅgukarpūrādīnām aniṣedhaḥ | anupākṛtamāṃsāni yajñe 'hutasya paśor
                  māṃsāni | viḍjāni manuṣyādijagdhabījapurīṣotpannāni tandulīyakaprabhṛtīni ca | kavakāni
                  chatrākāṇi | varjayed iti pratyekam abhisaṃbadhyate || 1.171 ||
               </p>
               
               	  
               <p id="YDh_1.172" class="bold">
                  	    kravyādapakṣidātyūhaśukapratudaṭiṭṭibhān |<br />
                  	    sārasaikaśaphān haṃsān sarvāṃś ca grāmavāsinaḥ ||
                  	   <span class="ref">YDh_1.172</span></p>
               
               	  
               <p>kravyādā āmamāṃsādanaśīlāḥ | pakṣiṇo gṛdhrādayaḥ | dātyūhaś cātakaḥ | śukaḥ kīraḥ
                  | cañcvā pratudya bhakṣayantīti pratudāḥ śyetnādayaḥ | ṭiṭṭibhas tacchabdānukārī |
                  sāraso lakṣmaṇaḥ | ekaśaphā aśvādayaḥ | haṃsāḥ prasiddhāḥ | grāmavāsinaḥ pārāvataprabhṛtayaḥ
                  | etān kravyādādīn varjayet || 1.172 ||
               </p>
               
               	  
               <p id="YDh_1.173" class="bold">
                  	    koyaṣṭiplavacakrāhvabalākābakaviṣkirān |<br />
                  	    vṛthākṛsarasaṃyāvapāyasāpūpaśaṣkulīḥ ||
                  	   <span class="ref">YDh_1.173</span></p>
               
               	  
               <p>koyaṣṭiḥ krauñcaḥ | plavo jalakukkuṭaḥ | cakrāhvaś cakravākaḥ | balākābakau prasiddhau
                  | nakhair vikīrya bhakṣayantīti viṣkirāś cakorādaya eva gṛhyante | lāvakamayūrādīnāṃ
                  bhakṣyatvāt, grāmakukkuṭasya grāmavāsitvād eva niṣedhāc ca | etān koyaṣṭyādīn varjayet
                  | vṛthā devatādyuddeśam antareṇa sādhitāḥ kṛsarasaṃyāvapāyasāpūpaśaṣkulīr varjayet
                  | kṛsaraṃ tilamudgasiddha odanaḥ | saṃyāvaḥ kṣīraguḍaghṛtādikṛta utkarikākhyaḥ pākaviśeṣaḥ
                  | pāyasaṃ payasā śṛtam annam | apūpo 'snehapakvo godhūmavikāraḥ | śaṣkulī snehapakvo
                  godhūmavikāraḥ | <q>na paced annam ātmane</q> (YDh 1.104) iti kṛsarādīnāṃ niṣedhe siddhe, punar abhidhānaṃ prāyaścittagauravārtham || 1.173
                  ||
               </p>
               
               	  
               <p id="YDh_1.174" class="bold">
                  	    kalaviṅkaṃ sakākolaṃ kuraraṃ rajjudālakam |<br />
                  	    jālapādān khañjarīṭān ajñātāṃś ca mṛgadvijān ||
                  	   <span class="ref">YDh_1.174</span></p>
               
               	  
               <p>kalaviṅko grāmacaṭkaḥ | grāmanivāsitvena pratiṣedhe siddhe saty ubhayacāritvāt punarvacanam
                  | kākolo droṇakākaḥ | kurara utkrośaḥ | rajjudālako vṛkṣakuṭtakaḥ | jālapādo jālākārapādaḥ
                  | ajālapādā api haṃsāḥ santīti haṃsānāṃ punarvacanam | khañjarīṭaḥ khañjanaḥ | jñātito
                  ye ajñātā mṛgāḥ pakṣiṇaś ca | etān kalaviṅkādīn varjayet || 1.174 ||
               </p>
               
               	  
               <p id="YDh_1.175" class="bold">
                  	    cāṣāṃś ca raktapādāṃś ca saunaṃ vallūram eva ca |<br />
                  	    matsyāṃś ca kāmato jagdhvā sopavāsas tryahaṃ vaset ||
                  	   <span class="ref">YDh_1.175</span></p>
               
               	  
               <p>cāṣāḥ kikīdivayaḥ raktapādāḥ kādambaprabhṛtayaḥ | sūninā tyaktaṃ saunaṃ ghātasthānabhavaṃ
                  māṃsaṃ bhakṣyāṇām api | vallūraṃ śuṣkamāṃsam | matsyā mīnāḥ | etāṃś cāpādīn varjayet
                  | cakārān nālikāśaṇachatrākakusumbhādīn,
               </p>
               	  
               <p><q class="blue">nālikāśaṇachatrākakusumbhālābuviḍbhavān |<br />
                     	  kumbhīkandukavṛntākakovidārāṃś ca varjayet ||</q> iti.
               </p>
               	  
               <p>tathā,</p>
               	  
               <p><q class="blue">akālaprarūḍhāni puṣpāṇi ca phalāni ca |<br />
                     	  vikāravac ca yat kiṃcit prayatnena vivarjayet ||</q></p>
               	  
               <p>tathā, <q class="blue">vaṭaplakṣāśvatthakapitthanīpamātuliṅgaphalāni varjayet</q> iti <span class="red">smaraṇāt</span> | etān saṃdhinīkṣīraprabhṛtīn anukrāntān kāmato bhakṣayitvā trirātram upavaset |
                  akāmatas tv ahorātram | <q class="blue">śeṣeṣupavased ahaḥ</q> (MDh 5.20) iti <span class="red">manu</span>sraraṇāt | yat punaḥ <span class="red">śaṅkheno</span>ktam <q class="blue">balabalākāhaṃsaplavacakravākakāraṇḍavagṛhacaṭakakapotapārāvatapāṇḍuśukasārikāsārasa-ṭiṭṭibholūkakaṅkaraktapādacāṣabhāsavāyasakokilaśāḍvalikukkuṭahārītabhakṣaṇe
                     dvādaśarātram anāhāraḥ pibed gomūtrayāvakam</q> iti, tad bahukālābhyāse matipūrve samastabhakṣaṇe vā veditavyam || 1.175 ||
               </p>
               
               	  
               <p id="YDh_1.176" class="bold">
                  	    palāṇḍuṃ viḍvarāhaṃ ca chatrākaṃ grāmakukkuṭam |<br />
                  	    laśunaṃ gṛñjanaṃ caiva jagdhvā cāndrāyaṇaṃ caret ||
                  	   <span class="ref">YDh_1.176</span></p>
               
               	  
               <p>palāṇḍuḥ sthūlakandanālo laśunānukārī | viḍvarāho grāmasūkaraḥ | chatrākaṃ sarpachatram
                  | grāmakukkuṭaḥ prasiddhaḥ | laśunaṃ rasonaṃ sūkṣmaśvetakandanālam | gṛñjanaṃ laśunānukārilohitasūkṣmakandam
                  | etāni ṣaṭ sakṛt kāmato jagdhvā bhakṣayitvā cāndrāyaṇaṃ vakṣyamāṇalakṣaṇaṃ caret
                  | grāmakukkuṭachatrākayoḥ pūrvapratiṣedhitayor ihābhidhānaṃ palāṇḍvādisamānaprāyaścittārtham
                  | matipūrvaṃ ciratarābhyāse tu,
               </p>
               	  
               <p><q class="blue">chatrākaṃ viḍvarāhaṃ ca laśunaṃ grāmakukkuṭam |<br />
                     	  palāṇḍuṃ gṛñjanaṃ caiva matyā jagdhvā pated dvijaḥ ||</q> (MDh 5.19)
               </p>
               	  
               <p>iti <span class="red">manū</span>ktam | amatipūrvābhyāse,
               </p>
               	  
               <p><q class="blue">amatyaitāni ṣaṭ jagdhvā kṛcchraṃ sāntapanaṃ caret |</q> (MDh 5.20)
               </p>
               	  
               <p>tṛtīyādhyāye vakṣyamāṇaṃ,</p>
               	  
               <p><q class="blue">yaticāndrāyaṇaṃ vāpi,</q> (MDh 5.20)
               </p>
               	  
               <p>iti draṣṭavyam | amatipūrvābhyāse tu <span class="red">śaṅkho</span>ktaṃ <q class="blue">laśunapalāṇḍugṛñjanaviḍvarāha-grāmakukkuṭakumbhīkabhakṣaṇe dvādaśarātraṃ payaḥ pibet</q> iti || 1.176 ||
               </p>
               
               	  
               <p class="bold">bhakṣyāḥ pañcanakhāḥ sedhāgodhākacchapaśallakāḥ | <span class="ref">YDh_1.177ab</span></p>
               	  
               <p class="bold">śaśaś ca matsyeṣv api hi siṃhatuṇḍakarohitāḥ || <span class="ref">YDh_1.177cd</span></p>
               	  
               <p class="bold">tathā pāṭhīnarājīvasaśalkāś ca dvijātibhiḥ | <span class="ref">YDh_1.178ab</span></p>
               
               	  
               <p>sedhā śvāvit | godhā kṛkalāsānukāriṇī mahatī | kacchapaḥ kūrmaḥ | śallakaḥ śallakī
                  | śaśaḥ prasiddhaḥ | pañcanakhādīnāṃ śvamārjāravānarādīnāṃ madhye ete sedhādayo bhakṣyāḥ
                  | cakārāt khaḍgo 'pi | yathāha <span class="red">gautamaḥ</span>: <q class="blue">pañcanakhāḥ śaśaśallakaśvāvidgodhākhaḍgakacchapāḥ</q> (GDh 17,27) iti | yathāha <span class="red">manur</span> api |
               </p>
               	  
               <p><q class="blue">śvāvidhaṃ śallukaṃ godhāṃ khaḍgakūrmaśaśāṃs tathā |<br />
                     	  bhakṣyān pañcanakheṣv āhur anuṣṭrāṃś caikatodataḥ ||</q> iti | (MDh 5.18)
               </p>
               	  
               <p>yat punar <span class="red">vasiṣṭena</span> <q class="blue">khaḍge tu vivadante</q> (VaDh 14.47) ity abhakṣyatvam uktaṃ tac chrāddhād anyatra,
               </p>
               	  
               <p><q class="blue">khaḍgamāṃsair bhaved dattam akṣayyaṃ pitṛkarmaṇi |</q></p>
               	  
               <p>iti śrāddhe phalaśrutidarśanāt | tathā matsyānāṃ madhye siṃhatuṇḍādayo bhakṣyāḥ |
                  siṃhatuṇḍaḥ siṃhamukhaḥ | rohito lohitavarṇaḥ | pāṭhīnaś candrakākhyaḥ | rājīvaḥ padmavarṇaḥ
                  | saha śalkaiḥ śuktyākārair vartata iti saśalkaḥ | ete ca siṃhatuṇḍādayo niyuktā eva
                  bhakṣyāḥ,
               </p>
               	  
               <p><q class="blue">pāṭhīnarohitāv ādyau niyuktau havyakavyayoḥ |<br />
                     	  rājīvāḥ siṃhatuṇḍāś ca saśalkāś caiva sarvaśaḥ ||</q> (MDh 5.16)
               </p>
               	  
               <p>iti <span class="red">manu</span>smaraṇāt | dvijātigrahaṇaṃ śūdravyudāsārtham || 1.177 ||
               </p>
               
               	  
               <p class="italic"><q>anarcitaṃ vṛthāmāṃsam</q> (YDh 1.167) ityārabhya dvijātidharmān uktvā, idānīṃ cāturvarṇyadharmān āha |
               </p>
               
               	  
               <p class="bold">ataḥ śṛṇudhvaṃ māṃsasya vidhiṃ bhakṣaṇavarjane || <span class="ref">YDh_1.178cd</span></p>
               
               	  
               <p>māṃsasya prokṣitāder bhakṣaṇe tadvyatiriktasya ca niṣiddhasya varjane prokṣitādivyatirekeṇa
                  māṃsaṃ na bhakṣayāmīty evaṃ saṃkalparūpeṇa vidhiṃ sāmaśravaḥprabhṛtayaḥ <q>he munayaḥ śṛṇudhvam</q> || 1.178 ||
               </p>
               
               	  
               <p class="italic">tatra bhakṣaṇe vidhiṃ darśayati |</p>
               
               	  
               <p id="YDh_1.179" class="bold">
                  	    prāṇātyaye tathā śrāddhe prokṣite dvijakāmyayā |<br />
                  	    devān pitṝn samabhyarcya khādan māṃsaṃ na doṣabhāk ||
                  	   <span class="ref">YDh_1.179</span></p>
               
               	  
               <p>annābhāvena vyādhyabhibhavena vā māṃsabhakṣaṇam antareṇa yadā prāṇabādhā bhavati tadā
                  māṃsaṃ niyamena bhakṣayet, <q class="blue">sarvata evātmānaṃ gopāyet</q> (GDh 9.34) ity ātmarakṣāvidhānāt, <q class="blue">tasmād u ha na purāyuṣaḥ svaḥkāmī preyāt</q> iti maraṇaniṣedhāc ca | tathā śrāddhe māṃsaṃ nimantrito niyamena bhakṣayet, abhakṣaṇe
                  doṣaśravaṇāt |
               </p>
               	  
               <p><q class="blue">yathāvidhi niyuktas tu yo māṃsaṃ nātti mānavaḥ |<br />
                     	  sa pretya paśutāṃ yāti saṃbhavān ekaviṃśatim ||</q> (MDh 5.35)
               </p>
               	  
               <p>iti <span class="red">manu</span>smaraṇāt | prokṣaṇākhyaśrautasaṃskārasaṃskṛtasya paśor yāgārthasyāgnīṣomīyāder hutāvaśiṣṭaṃ
                  māṃsaṃ prokṣitaṃ tad bhakṣayet, abhakṣaṇe yāgāniṣpatteḥ | dvijakāmyā brāhmaṇabhojanārthaṃ
                  devapittarthaṃ ca yat sādhitaṃ tena tān abhyarcyāvaśiṣṭaṃ bhakṣayan na doṣabhāg bhavati
                  | evaṃ bhṛtyabharaṇāvaśiṣṭam api |
               </p>
               	  
               <p><q class="blue">yajñārthaṃ brāhmaṇair vadhyāḥ praśastā mṛgapakṣiṇaḥ |<br />
                     	  bhṛtyānāṃ caiva vṛttyartham agastyo hy ācarat purā ||</q> (MDh 5.22)
               </p>
               	  
               <p>iti <span class="red">manu</span>smaraṇāt | <q>na doṣabhāg</q> iti doṣābhāvamātraṃ vadatā atithyādyarcanāvaśiṣṭasyābhyanujñāmātraṃ na prokṣitādivan
                  niyama iti darśitam | evam apratiṣiddhānām api śaśādīnāṃ prāṇātyayavyatirekeṇābhakṣyatvāvagamāt
                  śūdrasyāpi māṃsapratibaddhaḥ sarvavidhiniṣedhādhikāro 'vagamyate || 1.179 ||
               </p>
               
               	  
               <p class="italic">idānīṃ prokṣitāvyatiriktasya vṛthāmāṃsam ity anena pratiṣiddhasya bhakṣaṇe nindārthavādam
                  āha |
               </p>
               
               	  
               <p class="bold">vaset sa narake ghore dināni paśuromabhiḥ | <span class="ref">YDh_1.180ab</span></p>
               	  
               <p class="bold">saṃmitāni durācāro yo hanty avidhinā paśūn || <span class="ref">YDh_1.180cd</span></p>
               
               	  
               <p>avidhinā devatādyuddeśam antareṇa yaḥ paśūn hanti sa tasya paśor yāvanti romāṇi tāvanti
                  dināni ghore narake vaset | hantīty aṣṭavidho 'pi ghātako gṛhyate | yathāha <span class="red">manuḥ</span> |
               </p>
               	  
               <p><q class="blue">anumantā viśasitā nihantā krayavikrayī |<br />
                     	  saṃskartā copahartā ca khādakaśceti ghātakāḥ ||</q> iti || (MDh 5.51) 1.180 ||
               </p>
               
               	  
               <p class="italic">idānīṃ varjane vidhim āha |</p>
               
               	  
               <p id="YDh_1.181" class="bold">
                  	    sarvān kāmān avāpnoti hayamedhaphalaṃ tathā |<br />
                  	    gṛhe 'pi nivasan vipro munir māṃsavivarjanāt ||
                  	   <span class="ref">YDh_1.181</span></p>
               
               	  
               <p>yaḥ prokṣitādivyatirekeṇa mayā māṃsaṃ na bhakṣitavyam iti satyasaṃkalpo bhavati sa
                  sarvān kāmān tatsādhane pravṛtto nirvighnaṃ prāpnoti, viśuddhāśayatvāt | yathāha <span class="red">manuḥ</span> |
               </p>
               	  
               <p><q class="blue">yad dhyāyate yat kurute ratiṃ badhnāti yatra ca |<br />
                     	  tad avāpnoty avighnena yo hinasti na kiṃcana ||</q> iti | (MDh 5.47)
               </p>
               	  
               <p>etac cānuṣaṅgikaṃ phalam | mukhyaṃ phalam āha, <q>hayamedhaphalaṃ tathā</q> iti | etac ca sāṃvatsarikasaṃkalpasya |
               </p>
               	  
               <p><q class="blue">varṣe varṣe 'śvamedhena yo yajeta śataṃ samāḥ |<br />
                     	  māṃsāni ca na khāded yas tayoḥ puṇyaphalaṃ samam ||</q> (MDh 5.53)
               </p>
               	  
               <p>iti <span class="red">manu</span>smaraṇāt | tathā gṛhe 'pi nivasan brāhmaṇādiś cātuvarṇiko munivan mānanīyo bhavati
                  māṃsatyāgāt | etac ca na pratiṣiddhamāṃsaviṣayaṃ nāpi prokṣitādiviṣayam kiṃ tu pāriśeṣyād
                  atithyādyarcanāvaśiṣṭābhyanujñātaviṣayam iti || 1.181 ||
               </p>
               
               	  
               <p>iti bhakṣyābhakṣyaprakaraṇam</p>
               	
            </div>
            	
            <div id="d1e6910">
               	  
               <h3>atha dravyaśuddhiprakaraṇam</h3>
               
               	  
               <p class="italic">idānīṃ dravyaśuddhim āha |</p>
               
               	  
               <p id="YDh_1.182" class="bold">
                  	    sauvarṇarājatābjānām ūrdhvapātragrahāśmanām |<br />
                  	    śākarajjumūlaphalavāsovidalacarmaṇām ||
                  	   <span class="ref">YDh_1.182</span></p>
               	  
               <p id="YDh_1.183" class="bold">
                  	    pātrāṇāṃ camasānāṃ ca vāriṇāṃ śuddhir iṣyate |<br />
                  	    carusruksruvasasnehapātrāṇy uṣṇena vāriṇā ||
                  	   <span class="ref">YDh_1.183</span></p>
               
               	  
               <p>sauvarṇaṃ suvarṇakṛtam | rājataṃ rajatakṛtam | abjaṃ muktāphalaśaṅkhaśuktyādi | ūrdhvapātraṃ
                  yajñiyolūkhalādi grahādisāhacaryāt | grahāḥ ṣoḍaśiprabhṛtayaḥ | aśmā dṛṣadādiḥ | śāktaṃ
                  vāstukādi | rajjuḥ balvajādinirmitā | mūlam ārdrakādi | phalam āmrādi | vāso vastram
                  | vidalaṃ vaiṇavādi | carma ajādīnām | vidalacarmaṇor grahaṇaṃ tadvikārāṇāṃ chatravaratrādīnām
                  upalakṣaṇārtham | pātrāṇi prokṣaṇīpātraprabhṛtīni | camasā hotṛcamasādayaḥ | eteṣāṃ
                  sauvarṇādīnāṃ leparahitānām ucchiṣṭasparśamātre vāriṇā prakṣālanena śuddhiḥ | caruś
                  carusthālī | sruksravau prasiddhau | sasnehāni pātrāṇi prāśitraharaṇādīni | etāni
                  ca leparahitāny uṣṇena vāriṇā śudhyanti,
               </p>
               	  
               <p><q class="blue">nirlepaṃ kāñcanaṃ bhāṇḍam adbhir eva viśudhyati |<br />
                     	  abjam aśmamayaṃ caiva rājataṃ cānupaskṛtam ||</q> (MDh 5.112)
               </p>
               	  
               <p>iti <span class="red">manu</span>smaraṇāt | anupaskṛtam akhātapūritam | salepānāṃ tu,
               </p>
               	  
               <p><q class="blue">taijasānāṃ maṇīnāṃ ca sarvasyāśmamayasya ca |<br />
                     	  bhasmanādbhir mṛdā caiva śuddhir uktā manīṣibhiḥ ||</q> (MDh 5.111)
               </p>
               	  
               <p>iti <span class="red">manū</span>ktaṃ draṣṭavyam | mṛdbhasmanor ekakārtyatvād vikalpaḥ | āpas tu samuccīyante | kākādimukhopaghāte
                  tu <q class="blue">kṛṣṇaśakunimukhāvamṛṣṭam pātraṃ nirlikhet, śvāpadamukhāvamṛṣṭaṃ pātraṃ na prayuñjīta</q> iti draṣṭavyam | etac ca mārjārād anyatra |
               </p>
               	  
               <p><q class="blue">mārjāraś caiva darvī ca mārutaś ca sadā śuciḥ |</q> (cf. ViDh 23.52)
               </p>
               	  
               <p>iti <span class="red">manu</span>smaraṇāt || 1.182 || 1.183 ||
               </p>
               
               	  
               <p class="italic">yañjapātrādīnāṃ prokṣaṇena śuddhiḥ |</p>
               
               	  
               <p id="YDh_1.184" class="bold">
                  	    sphyaśūrpājinadhānyānāṃ musalolūkhalānasām |<br />
                  	    prokṣaṇaṃ saṃhatānāṃ ca bahūnāṃ dhānyavāsasām |
                  	   <span class="ref">YDh_1.184</span></p>
               
               	  
               <p>sphyo vajro yajñāṅgam | anaḥ śakaṭam | śeṣaṃ prasiddham | eteṣām uṣṇena vāriṇā śuddhiḥ
                  | punar ajinagrahaṇaṃ yajñāṅgājinaprāptyartham | saṃhatānām aśuddhidravyārabdhāvayavināṃ
                  bahūnāṃ dhānyānāṃ vāsasāṃ ca | vāsograhaṇam uktaśuddhīnām upalakṣaṇārtham | uktaśuddhīnāṃ
                  dhānyavāsaḥprabhṛtīnāṃ bahūnāṃ ca rāśīkṛtānāṃ prokṣaṇenaiva śuddhiḥ | bahutvaṃ ca
                  spṛṣṭāpekṣayā | etad uktaṃ bhavati: yadā dhānyāni vastrādīni vā rāśīkṛtāni tatra caṇḍālādispṛṣṭāny
                  alpāni bahūni cāspṛṣṭāni tatra spṛṣṭānām uktaiva śuddhir itareṣāṃ prokṣaṇam iti |
                  tathā ca <span class="red">smṛtyantaram</span> |
               </p>
               	  
               <p><q class="blue">vastradhānyādirāśīnām ekadeśasya dūṣaṇe |<br />
                     	  tāvanmātraṃ samuddhṛtya śeṣaṃ prokṣaṇam arhati ||</q> iti |
               </p>
               	  
               <p>yadā punaḥ spṛṣṭānāṃ bahutvaṃ aspṛṣṭānāṃ cālpatvaṃ tadā sarveṣām eva kṣālanam | yathāha
                  <span class="red">manuḥ</span> |
               </p>
               	  
               <p><q class="blue">adbhis tu prokṣaṇaṃ śaucaṃ bahūnāṃ dhānyavāsasām |<br />
                     	  prakṣālanena tv alpānām adbhiḥ śaucaṃ vidhīyate ||</q> iti | (MDh 5.118)
               </p>
               	  
               <p>spṛṣṭānām aspṛṣṭānāṃ ca samatve 'pi prokṣaṇam eva | bahūnāṃ prokṣaṇavidhānenālpānāṃ
                  kṣālane siddhe punar alpānāṃ kṣālanavacanasya sameṣu kṣālananivṛttyarthatvāt | iyat
                  spṛṣṭam iyad aspṛṣṭam ity aviveke tu kṣālanam eva | pākṣikasyāpi doṣasya parihartavyatvāt,
                  anekapuruṣair dhāryamāṇānāṃ tu dhānyavāsaḥprabhṛtīnāṃ spṛṣṭānām aspṛṣṭānāṃ ca prokṣaṇam
                  eveti <span class="red">nibandhakṛtaḥ</span> || 1.184 ||
               </p>
               
               	  
               <p class="italic">nirlepānāṃ sparśamātraduṣṭānāṃ śuddhim uktvā, idānīṃ salepānāṃ śuddhim āha |</p>
               
               	  
               <p id="YDh_1.185" class="bold">
                  	    takṣaṇaṃ dāruśṛṅgāsthnāṃ govālaiḥ phalasaṃbhuvām |<br />
                  	    mārjanaṃ yajñapātrāṇāṃ pāṇinā yajñakarmaṇi ||
                  	   <span class="ref">YDh_1.185</span></p>
               
               	  
               <p>dārūṇāṃ meṣamahiṣādiśṛṅgāṇāṃ karivārāhaśaṅkhādyasthnām | asthigrahaṇena dantānām api
                  grahaṇam | ucchiṣṭasnehādibhir liptānāṃ mṛdbhasmodakādibhir anapagatalepānām, <span class="red">manuḥ</span>,
               </p>
               	  
               <p><q class="blue">yāvan nāpaity amedhyāktād gandho lepaś ca tatkṛtaḥ |<br />
                     	  tāvan mṛd vāri cādeyaṃ sarvāsu dravyaśuddhiṣu ||</q> (MDh 5.126)
               </p>
               	  
               <p>iti sāmānyataḥ śuddhividhānāt | takṣaṇaṃ tāvanmātrāvayavāpanayanaṃ śuddhiḥ | phalasaṃbhuvāṃ
                  bilvālābunālikerādiphalasaṃbhūtānāṃ pātrāṇāṃ govālair udgharṣaṇāc chuddhiḥ | yajñapātrāṇāṃ
                  sruksruvādīnāṃ yajñakarnaṇi prayujyamānānāṃ dakṣiṇena hastena darbhair daśāpavitreṇa
                  vā yathāśāstraṃ karmāṅgatayā mārjanaṃ kartavyam | etac ca śrautam udāharaṇam anyeṣām
                  api sauvarṇādīnāṃ pātrāṇāṃ smārtalaukikakarmasu kṛtaśaucānām evāṅgatvam iti darśayitum
                  | yajñāṅgānāṃ punaḥ kṛtaśaucānām idaṃ daśāpavitrādibhir mārjanaṃ saṃskārārtham iti
                  śeṣaḥ || 1.185 ||
               </p>
               
               	  
               <p id="YDh_1.186" class="bold">
                  	    soṣarodakagomūtraiḥ śudhyaty āvikakauśikam |<br />
                  	    saśrīphalair aṃśupaṭṭaṃ sāriṣṭaiḥ kutapaṃ tathā ||
                  	   <span class="ref">YDh_1.186</span></p>
               
               	  
               <p>ūṣaramṛttikāsahitena gotmūtreṇodakena vā lepāpekṣayā | āvikam ūrṇāmayam | kauśikaṃ
                  kośaprabhavaṃ tasarīpaṭṭādi prakṣālitaṃ śudhyati | udakagomūtrair iti bahuvacanaṃ
                  paścād apy udakaprāptyartham | aṃśupaṭṭaṃ valkalatantukṛtam | saśrīphalair bilvaphalasahitaiḥ
                  | kutapaḥ pārvatīyacchāgaromanirmitakambalaḥ | ariṣṭasahitair udakagomūtraiḥ śudhyatīty
                  anuvartate | etac cocchiṣṭasnehādiyoge sati veditavyam | alpopaghāte tu prokṣaṇādi,
                  kṣālanāsahatvāt, sarvatra dravyāvināśenaiva śiddher iṣṭatvāt | tathā ca <span class="red">devalaḥ</span> |
               </p>
               	  
               <p><q class="blue">ūrṇākauśeyakutapapaṭṭakṣaumadukūlajāḥ |<br />
                     	  alpaśaucā bhavanty ete śoṣaṇaprokṣaṇādibhiḥ ||</q></p>
               	  
               <p>ity abhidhāyāha,</p>
               	  
               <p><q class="blue">tāny evāmedhyayuktāni kṣālayec chodhanaiḥ svakaiḥ |<br />
                     	  dhānyakalkais tu phalajai rasaiḥ kṣārānugair api ||</q> iti |
               </p>
               	  
               <p>kṣaumavad eva śāṇasya samānayonitvāt | ūrṇādigrahaṇaṃ tadārabdhatūlikādiprāptyartham
                  | atas tasyālpopaghāte naiva kṣālanaṃ kāryam, amedhyalepād anyatra,
               </p>
               	  
               <p><q class="blue">tūlikām upadhānaṃ ca puṣparaktāmbaraṃ tathā |<br />
                     	  śoṣayitvātape kiṃcit karaiḥ saṃmārjayen muhuḥ ||<br />
                     	  paścāc ca vāriṇā prokṣya viniyuñjīta karmaṇi |<br />
                     	  tāny apy atimaliṣṭāni yathāvat pariśodhayet ||</q></p>
               	  
               <p>iti <span class="red">devala</span>smaraṇāt | puṣparaktāni kuṅkumakusumbhādirakrāni | puṣparaktagrahaṇam anyasyāpi haridrādiraktasya
                  kṣālanāsahasya prāptyartham | na mañjiṣṭhādeḥ tasya kṣālanasahatvāt | <span class="red">śaṅkhen</span>āpy uktam <q class="blue">rāgadravyāṇi prokṣitāni śucīni</q> iti || 1.186 ||
               </p>
               
               	  
               <p id="YDh_1.187" class="bold">
                  	    sagaurasarṣapaiḥ kṣaumaṃ punaḥ pākān mahīmayam |<br />
                  	    kāruhastaḥ śuciḥ paṇyaṃ bhaikṣaṃ yoṣinmukhaṃ tathā ||
                  	   <span class="ref">YDh_1.187</span></p>
               
               	  
               <p>gaurasarṣapasahitair udakagomūtraiḥ kṣaumaṃ kṣumā atasī tatsūtranirmitaṃ paṭādi śudhyati
                  | punaḥpākena mṛtmayaṃ ghaṭādi | etac cochiṣṭasnehalepe veditavyam | <span class="red">manuḥ</span> |
               </p>
               	  
               <p><q class="blue">madyair mūtraiḥ purīṣair vā ṣṭhīvanaiḥ pūyaśoṇitaiḥ |<br />
                     	  saṃspṛṣṭaṃ naiva śudhyeta punaḥpākena mṛnmayam ||</q> (MDh 5.123)
               </p>
               	  
               <p>iti smaraṇāt | caṇḍālādyupaghāte tu tyāga eva | yathāha <span class="red">parāśaraḥ</span> |
               </p>
               	  
               <p><q class="blue">caṇḍālādyais tu saṃspṛṣṭaṃ dhānyaṃ vastram athāpi vā |<br />
                     	  prakṣālanena śudhyeta parityāgān mahīmayam ||</q> iti |
               </p>
               	  
               <p>kāravo rajakacailadhāvakasūpakārādyās teṣāṃ hastaḥ sadā śuciḥ | śucitvaṃ tatsādhye
                  karmaṇi | vastradhāvanādau sūtakādisaṃbhave 'pi | tathā ca <span class="red">smṛtyantaram</span> |
               </p>
               	  
               <p><q class="blue">kāravaḥ śilpino vaidyā dāsyo dāsās tathaiva ca |<br />
                     	  rājāno rājabhṛtyāś ca sadyaḥśaucāḥ prakīrtitāḥ ||</q> iti | (PSm 3.20)
               </p>
               	  
               <p>paṇyaṃ paṇārhaṃ vikreyaṃ yavavrīhyādi | anekakretṛjanakaraparighaṭṭitam apy aprayataṃ
                  na bhavati | sūtakādinimittena ca vaṇijām | bhikṣāṇāṃ samūho bhaikṣam tad brahmacāryādihastagatam
                  anācāntastrīpradānāśucirathyākramaṇādinā nimittenāpi na duṣyati | tathā yoṣinmukhaṃ
                  saṃbhogakāle śuci, <q class="blue">striyaś ca ratisaṃsarge</q> (VaDh 28.8) iti <span class="red">smaraṇāt</span> || 1.187 ||
               </p>
               
               	  
               <p class="italic">idānīṃ bhūśuddhim āha |</p>
               
               	  
               <p class="bold">bhūśuddhir mārjānād dāhāt kālād gokramaṇāt tathā | <span class="ref">YDh_1.188ab</span></p>
               	  
               <p class="bold">sekād ullekhanāl lepād gṛhaṃ mārjanalepanāt | <span class="ref">YDh_1.188cd</span></p>
               
               	  
               <p>mārjanyāṃ pāṃsutṛṇādīnāṃ protsāraṇāṃ mārjanam | dāhas tṛṇakāṣṭhādyaiḥ | kālo yāvatā
                  kālena lepādikṣayo bhavati tāvān | gokramaṇaṃ gavāṃ pādaparighaṭṭanam | sekaḥ kṣīragomūtragomayavāribhiḥ
                  pravarṣaṇaṃ vā | ullekhanaṃ takṣaṇaṃ khananaṃ vā | lepo gomayādibhiḥ | etair mārjādibhiḥ
                  samastair vyastair vā amedhyādiduṣṭā malinā ca bhūmiḥ śudhyati | tathā ca <span class="red">devalḥ</span>,
               </p>
               	  
               <p><q class="blue">yatra prasūyate nārī mriyate dahyate 'pi vā |<br />
                     	  caṇḍālādhyuṣitaṃ yatra yatra viṣṭhādisaṃhatiḥ ||<br />
                     	  evaṃ kaśmalabhūyiṣṭhā bhūr amedhyā prakīrtitā |<br />
                     	  śvasūkarakharoṣṭrādisaṃspṛṣṭā duṣṭatāṃ vrajet ||<br />
                     	  aṅgāratuṣakeśāsthibhasmādyair malinā bhavet ||</q></p>
               	  
               <p>ityamedhyā duṣṭā malineti śodhyabhūmes traividyam abhidhāya śuddhivibhāgaṃ darśayati:</p>
               	  
               <p><q class="blue">pañcadhā vā caturdhā vā bhūr amedhyāpi śudhyati |<br />
                     	  duṣṭānvitā tridhā dvedhā śudhyate malinaikadhā ||</q> iti |
               </p>
               	  
               <p>yatra manuṣyā dahyante yatra caṇḍālair adhyuṣitaṃ tatra pañcabhir dahanakālagokramaṇasekollekhanaiḥ
                  śuddhiḥ | yatra manuṣyā jāyante yatra mriyante yatra cātyantaṃ viṣṭhādisaṃhatiḥ tāsāṃ
                  dāhavarjitais tair eva caturbhiḥ | śvasūkarakharaiś cirakālam adhyuṣitāyāḥ gokramaṇasekollekhanais
                  tribhiḥ | uṣṭragrāmakukkuṭādibhiś cirakālam adhivāsitāyāḥ sekollekhanābhyāṃ śuddhiḥ
                  | aṅgāratuṣakeśādibhiś cirakālam adhivāsitāyā ullekhanena śuddhiḥ | mārjanānulepane
                  tu sarvatra samuccīyate | evaṃ gṛhaṃ mārjanalepanābhyāṃ śudhyati | gṛhasya pṛthag
                  upādānaṃ saṃmārjanalepanayoḥ pratidivasaṃ prāptyartham || 1.188 ||
               </p>
               
               	  
               <p id="YDh_1.189" class="bold">
                  	    goghrāte 'anne tathā keśamakṣikākīṭadūṣite |<br />
                  	    salilaṃ bhasma mṛd vāpi prakṣeptavyaṃ viśuddhaye ||
                  	   <span class="ref">YDh_1.189</span></p>
               
               	  
               <p>gogrāte goniḥśvāsopahate 'nne adanīyamātre | tathā keśamakṣikākīṭair dūṣite | keśagrahaṇaṃ
                  lomādiprāptyartham | kīṭāḥ pipīlikādayaḥ | udakaṃ bhasma mṛd vā yathāsaṃbhavaṃ prakṣeptavyaṃ
                  śuddhyartham | yattu <span class="red">gautamen</span>oktam <q class="blue">nityam abhojyaṃ keśakīṭāvapannam</q> (GDh 17.8–9) iti tat keśakīṭādibhiḥ saha yatpakvaṃ tadviṣayam || 1.189 ||
               </p>
               
               	  
               <p id="YDh_1.190" class="bold">
                  	    trapusīsakatāmrāṇāṃ kṣārāmlodakavāribhiḥ |<br />
                  	    bhasmādbhiḥ kāṃsyalohānāṃ śuddhiḥ plāvo dravsya tu ||
                  	   <span class="ref">YDh_1.190</span></p>
               
               	  
               <p>trapuprabhṛtīni prasiddhāni | teṣāṃ kṣārodakenāmlodakena vāriṇā vopaghātāpekṣayā samastair
                  vyastair vā śuddhiḥ kāryā | kāṃsyalohānāṃ bhasmodakena | tāmragrahaṇād rītikāpittalayor
                  grahaṇaṃ, ekayonitvāt | etac ca tāmrādīnām amlodakādibhiḥ śuddhyabhidhānaṃ na niyamārtham
                  |
               </p>
               	  
               <p><q class="blue">malasaṃyogajaṃ tajjaṃ yasya yena upahanyate |<br />
                     	  tasya tac chodhanaṃ proktaṃ sāmānyaṃ dravyaśuddhikṛt ||</q></p>
               	  
               <p>ity aviśeṣeṇa <span class="red">smaraṇāt</span> | ato na tāmrāder ucchiṣṭodakādilepasyānyenāpagamasambhave niyamenāmlodakādinā śuddhiḥ
                  kāryā | ata eva <span class="red">manunā</span> sāmānyenoktam |
               </p>
               	  
               <p><q class="blue">tāmrāyaḥkāṃsyaraityānāṃ trapuṇaḥ sīsakasya ca |<br />
                     	  śaucaṃ yathārhaṃ kartavyaṃ kṣārāmlodakavāribhiḥ ||</q> iti | (MDh 5.114)
               </p>
               	  
               <p>yat tu,</p>
               	  
               <p><q class="blue">bhasmanā śudhyate kāṃsyaṃ tāmram amlena śudhyati |</q> (PS 7.2)
               </p>
               	  
               <p>iti tat tāmrādeḥ śaucasya parāṃ kāṣṭhāṃ pratipādayituṃ, nānyasya niṣedhāya | yadā
                  tūpaghātātiśayas tadāmlodakādīnām āvṛttiḥ,
               </p>
               	  
               <p><q class="blue">gavāghrātāni kāṃsyāṇi śūdrocchiṣṭāni yāni ca |<br />
                     	  śudhyanti daśabhiḥ kṣāraiḥ śvakākopahatāni ca ||</q></p>
               	  
               <p>iti <span class="red">smaraṇāt</span> |<span class="note">Additional passage in NSP ms. ka: daśakṣārān āha |
                     	  tilamuṣkakaśigrūṇāṃ kokilākṣapalāśayoḥ |<br />
                     	  kākajaṅghā tathāvajñaciñcāśvathavaṭasya ca ||<br />
                     	  ebhis tu daśabhiḥ kṣairaiḥ śuddhir bhavati kāṃsyake ||
                     	  </span> <q>śuddhiḥ plāvo dravasya tu</q> iti dravasya dravadravyasya ghṛtādeḥ prasthapramāṇādhikasya śvakākādyupahatasya amedhyasaṃspṛṣṭasya
                  ca plāvaḥ plāvanaṃ samānajātīyena dravadravyeṇa bhāṇḍasyātipūraṇaṃ yāvan niḥsaraṇaṃ
                  śuddhir ity anuvartate | tato 'lpasya tyāgaḥ | bahvalpatvaṃ ca deśakālādyapekṣayāpi
                  veditavyam | yathāha <span class="red">baudhāyaṇaḥ</span> |
               </p>
               	  
               <p><q class="blue">deśaṃ kālaṃ tathā mānaṃ dravyaṃ dravyaprayojanam |<br />
                     	  upapattim avasthāṃ ca jñātvā śaucaṃ prakalpayet ||</q> iti | (cf. BDh 1.8.53)
               </p>
               	  
               <p>kīṭādyupahatasya tūtpavanam | yathāha <span class="red">manuḥ</span> |
               </p>
               	  
               <p><q class="blue">dravāṇāṃ caiva sarveṣāṃ śuddhir utpavanaṃ smṛtam ||</q> iti | (MDh 5.115)
               </p>
               	  
               <p>utpavanaṃ cātra vastrāntarite pātre prakṣepaḥ | anyathā kīṭādyapagamasya asaṃbhavāt
                  | śūdrabhāṇḍasthitasya madhūdakādeḥ pātrāntarānayanāc chuddhiḥ, <q class="blue">madhūdake payas tadvikārāś ca pātrāt pātrāntarānayane śuddhāḥ</q> (BDh 1.14.16) iti <span class="red">baudhāyana</span>smaraṇāt | madhūghṛtāder varṇāpasadahastāt prāptasya pātrāntarānayanaṃ punaḥ pavanaṃ
                  ca kāryam | yathāha <span class="red">śaṅkhaḥ</span>: <q class="blue">abhyavahāryāṇāṃ ghṛtenābhighāritānāṃ punaḥ pavanam evaṃ snehānāṃ snehavad rasānām</q> iti || 1.190 ||
               </p>
               
               	  
               <p class="italic">evaṃ sauvarṇarājatādīnām etatprakaraṇapratipāditānāṃ sarveṣām ucchiṣṭasnehādyupaghāte
                  śuddhim uktvā, idānīṃ teṣām evāmedhyopahatānāṃ śuddhim āha |
               </p>
               
               	  
               <p id="YDh_1.191" class="bold">
                  	    amedhyāktasya mṛttoyaiḥ śuddhir gandhādikarṣaṇāt |<br />
                  	    vākśastam ambunirṇiktam ajñātaṃ ca sadā śuci ||
                  	   <span class="ref">YDh_1.191</span></p>
               
               	  
               <p>amedhyāḥ śarīrajā malā vasāśukrādayaḥ |</p>
               	  
               <p><q class="blue">vasā śukram asṛṅ majjā mūtraviṭ karṇaviṇ nakhāḥ |<br />
                     	  śleṣmāśru dūṣikā svedo dvādaśaite nṛṇāṃ malāḥ ||</q> (MDh 5.136)
               </p>
               	  
               <p>tathā |</p>
               	  
               <p><q class="blue">mānuṣāsthi śavaṃ viṣṭā reto mūtrārtavaṃ vasā |<br />
                     	  svedāśru dūṣikā śleṣma madyaṃ cāmedhyam ucyate ||</q> iti |
               </p>
               	  
               <p>amedhyādayo malā <span class="red">manudevalādi</span>bhiḥ pratipāditāḥ, tair vasādiraktaliptam amedhyāktaṃ, tasya mṛdā toyena ca śuddhiḥ
                  kartavyā gandhāpakarṣaṇena | ādigrahaṇāl lepasyāpi grahaṇam | yathāha <span class="red">gautamaḥ</span>: <q class="blue">lepagandhāpakarṣaṇaiḥ śaucam amedhyaliptasya</q> iti (GDh 1.42) | sarvaśuddhiṣu ca prathamaṃ mṛttoyair eva lepagandhāpakarṣaṇaṃ kāryam | yadi gandhādi
                  mṛttoyair na gacchati tadānyena, <q class="blue">aśaktāv anyena mṛdadbhiḥ pūrvaṃ mṛdā ca</q> iti <span class="red">gautama</span>smaraṇāt (GDh 1.43) | vasādigrahaṇaṃ ca sarveṣām amedhyatvaṃ pratipādayituṃ na samānopaghātāya,
               </p>
               	  
               <p><q class="blue">madyair mūtrapurīṣaiś ca śleṣmapūyāśruśoṇitaiḥ |<br />
                     	  saṃspṛṣṭaṃ naiva śudhyeta punaḥpākena mṛnmayam ||</q> (MDh 5.123)
               </p>
               	  
               <p>ityupaghāte viśeṣābhidhānāt | amedhyatvaṃ caivam eṣāṃ <q class="blue">dehāc caiva malāś cyutāḥ</q> (MDh 5.132) iti vacanāt, dehacyutānām eva na svasthānāvasthitānām | puruṣasya nābher ūrdhvaṃ
                  karavyatiriktāṅgānām anyāmedhyasparśe snānam | yathāha <span class="red">devalaḥ</span> |
               </p>
               	  
               <p><q class="blue">mānuṣāsthi vasāṃ viṣṭhām ārtavaṃ mūtraretasī |<br />
                     	  majjānaṃ śoṇitaṃ spṛṣṭvā parasya snānam ācaret ||</q> iti |
               </p>
               	  
               <p><q class="blue">tāny eva svāni saṃspṛśya prakṣālyācamya śudhyati ||</q> iti |
               </p>
               	  
               <p>tathā |</p>
               	  
               <p><q class="blue">ūrdhvaṃ nābheḥ karau muktvā yad aṅgam upahanyate |<br />
                     	  tatra snānam adhastāt tu prakṣālyācamya śudhyati ||</q> iti |
               </p>
               	  
               <p>kṛte 'pi yathoktaśauce manaso 'paritoṣād yatra śuddhisaṃdeho bhavati tad vākśastaṃ
                  śuci | <q>śuddham etad astu</q> iti brāhmaṇavacanena śuddhaṃ bhavatīty arthaḥ | ambunirṇiktaṃ yatra pratipadoktā
                  śuddhir nāsti tasya prakṣālanena śuddhiḥ | prakṣālanāsahasya prokṣaṇena | ajñātaṃ
                  ca sadā yat kākādyupahatam upayuktaṃ na kadācid api jñāyate tac chuci | tadupayogād
                  adṛṣṭadoṣo nāstīty arthaḥ | <span class="underline">nanu</span> etad virudhyate,
               </p>
               	  
               <p><q class="blue">saṃvatsarasya ekam api caret kṛcchaṃ dvijottamaḥ |<br />
                     	  ajñātabhuktaśuddhyarthaṃ jñātasya tu viśeṣataḥ ||</q></p>
               	  
               <p>ity adṛṣṭadoṣe 'pi prāyaścittapratipādanāt | <span class="underline">naitat</span>, prāyaścittasya jagdhiviṣayatvāt, doṣābhāvasya cānyopayogiviṣayatvāt || 1.191 ||
               </p>
               
               	  
               <p id="YDh_1.192" class="bold">
                  	    śuci gotṛptikṛt toyaṃ prakṛtisthaṃ mahīgatam |<br />
                  	    tathā māṃsaṃ śvacaṇḍālakravyādādinipātitam ||
                  	   <span class="ref">YDh_1.192</span></p>
               
               	  
               <p>mahīgataṃ bhūmistham udakam ekagavītṛptijananasamarthaṃ caṇḍālādibhir aspṛṣṭaṃ prakṛtisthaṃ
                  rūparasagandhasparśāntaram anāpannaṃ śucy ācamanādiyogyaṃ bhavati | mahīgatam ity
                  aśucibhūgatasya śucitvaniṣedhārthaṃ na tv āntarikṣodakasya śuddhatvavyāvṛttyartham
                  | nāpy uddhṛtasya,
               </p>
               	  
               <p><q class="blue">uddhṛtāś cāpi śudhyanti śuddhaiḥ pātraiḥ samuddhṛtāḥ |<br />
                     	  ekarātroṣitā āpas tyājyāḥ śuddhā api svayam ||</q></p>
               	  
               <p>iti <span class="red">devala</span>vacanāt | tathā caṇḍālādikṛte tāḍāgādau na doṣaḥ,
               </p>
               	  
               <p>antyair api kṛte kūpe setau vāpyādike tathā |</p>
               	  
               <p>tatra snātvā ca pītvā ca prāyaścittaṃ na vidyate ||</p>
               	  
               <p>iti <span class="red">śātātapa</span>smaraṇāt | <q>tathā māṃsaṃ śvacaṇḍālakravyādādibhir nipātitaṃ</q> śuci | ādigrahaṇāt pulkasāder api grahaṇam | nipātitagrahaṇaṃ bhakṣitasya nirākaraṇārtham
                  || 1.192 ||
               </p>
               
               	  
               <p id="YDh_1.193" class="bold">
                  	    raśmir agnī rajaś chāyā gaur aśvo vasudhānilaḥ |<br />
                  	    vipruṣo makṣikāḥ sparśe vatsaḥ prasnavane śuciḥ ||
                  	   <span class="ref">YDh_1.193</span></p>
               
               	  
               <p>raśmayaḥ sūryādeḥ prakāśakadravyasya | agniḥ prasiddhaḥ | rajo 'jādisaṃbandhavyatirekeṇa
                  | tatra,
               </p>
               	  
               <p><q class="blue">śvakākoṣṭrakharolūkasūkaragrāmyapakṣiṇām |<br />
                     	  ajāvireṇusaṃsparśād āyur lakṣmīś ca hīyate |</q></p>
               	  
               <p>iti doṣaśravaṇāt tatsparśe saṃmārjanādi kāryam | chāyā vṛkṣādeḥ | gauḥ | aśvaḥ | vasudhā
                  bhūmiḥ | anilo vāyuḥ | vipruṣo 'vaśyāyabindavaḥ, mukhajānāṃ vakṣyamāṇatvāt | makṣikāś
                  ca | ete caṇḍālādispṛṣṭā api sparśe śucayaḥ | vatsaḥ prasnavane ūdhogatadugdhāpakarṣaṇe
                  śuciḥ | vatsagrahaṇaṃ bālasyopalakṣaṇārtham,
               </p>
               	  
               <p><q class="blue">bālair anuparikrāntaṃ strībhir ācaritaṃ ca yat |<br />
                     	  avijñātaṃ ca yat kiṃcin nityaṃ medhyam iti sthitiḥ ||</q></p>
               	  
               <p>iti vacanāt || 1.193 ||</p>
               
               	  
               <p id="YDh_1.194" class="bold">
                  	    ajāśvayor mukhaṃ medhyaṃ na gor na narajā malāḥ |<br />
                  	    panthānaś ca viśudhyanti somasūryāṃśumārutaiḥ ||
                  	   <span class="ref">YDh_1.194</span></p>
               
               	  
               <p>ajāśvayor mukhaṃ medhyaṃ | na goḥ | na narajā malāḥ | naraśabdo lakṣaṇayā deham abhidhatte
                  | tajjā malā vasādayo medhyā na bhavanti | panthāno mārgāḥ śvacaṇḍālādibhiḥ spṛṣṭā
                  api rātrau somāṃśubhir mārutena ca śudhyanti | divā tu sūryāṃśubhir mārutena ca ||
                  1.194 ||
               </p>
               
               	  
               <p id="YDh_1.195" class="bold">
                  	    mukhajā vipruṣo medhyās tathācamanabindavaḥ |<br />
                  	    śmaśru cāsyagataṃ dantasaktaṃ tyaktvā tataḥ śuciḥ ||
                  	   <span class="ref">YDh_1.195</span></p>
               
               	  
               <p>mukhe jātā mukhajāḥ śleṣmavipruṣo medhyāḥ nocchiṣṭaṃ kurvanti, anipatitāś ced aṅge,
                  <q class="blue">na mukhavipruṣa ucchiṣṭaṃ kurvanti na ced aṅge nipatanti</q> (GDh 1.41) iti <span class="red">gautama</span>vacanāt | tathā ca ye ācamanatoyabindavaḥ pādau spṛśanti te medhyāḥ | śmaśru cāsyagataṃ
                  mukhapraviṣṭam ucchiṣṭaṃ na karoti | dantasaktaṃ cānnādikaṃ svayam eva cyutaṃ tyaktvā
                  śucir bhavati | acyutaṃ dantasamam | tathā ca <span class="red">gautamaḥ</span> <q class="blue">dantaśliṣṭaṃ tu dantavad anyatra jihvābhimarśanāt, prāk cyuter ity eke, cyuteṣv āsrāvavad
                     vidyān nigirann eva tac chuci</q> (GDh 1.38–40) iti | nigiraṇaṃ punar anena <span class="red">yājñavalkyo</span>ktena tyāgena vikalpyate | nigirann evety evakāraḥ,
               </p>
               	  
               <p><q class="blue">carvaṇe tv ācamen nityaṃ muktvā tāmbūlacarvaṇam |<br />
                     	  oṣṭhau vilomakau spṛṣṭvā vāso viparidhāya ca ||</q></p>
               	  
               <p>iti <span class="red">viṣṇū</span>ktācamananiṣedhārthaḥ | tāmbūlagrahaṇaṃ phalādyupalakṣaṇārtham | yathāha <span class="red">śātātapaḥ</span> |
               </p>
               	  
               <p><q class="blue">tāmbūle phale caiva bhukte snehāvaśiṣṭake |<br />
                     	  dantalagnasya saṃsparśe na icchiṣṭo bhavati dvijaḥ ||</q> iti || 1.195 ||
               </p>
               
               	  
               <p id="YDh_1.196" class="bold">
                  	    snātvā pītvā kṣute supte bhuktvā rathyopasarpaṇe |<br />
                  	    ācāntaḥ punar ācāmed vāso viparidhāya ca ||
                  	   <span class="ref">YDh_1.196</span></p>
               
               	  
               <p>snānapānakṣutasvapnabhojanarathyopasarpaṇavāsoviparidhāneṣu kṛteṣv ācāntaḥ punar ācāmet
                  | dvir ācāmed ity arthaḥ | cakārād rodanādhyayanārambhacāpalyānṛtoktyādiṣu | tathā
                  ca <span class="red">vasiṣṭhaḥ</span>: <q class="blue">suptvā bhuktvā kṣutvā snātvā pītvā ruditvā cācāntaḥ punar ācāmet</q> (VaDh 3.38) iti | <span class="red">manur</span> api |
               </p>
               	  
               <p><q class="blue">suptvā kṣutvā ca bhuktvā ca ṣṭhīvitvoktvānṛtaṃ vacaḥ |<br />
                     	  pītvāpo 'dhyeṣyamāṇaś ca ācāmet prayato 'pi san ||</q> iti | (MDh 5.145)
               </p>
               	  
               <p>bhojane tv ādāv api dvirācamanam, <q class="blue">bhokṣyamāṇas tu prayato 'pi dvir ācāmet</q> (ĀpDh 1.16.9) ity <span class="red">āpastamba</span>smaraṇāt | snānapānayor ādau sakṛt | adhyayane tv ārambhe dviḥ | śeṣeṣv ante eva yathoktaṃ
                  dvirācamanam || 1.196 ||
               </p>
               
               	  
               <p id="YDh_1.197" class="bold">
                  	    rathyākardamatoyāni spṛṣṭāny antyaśvavāyasaiḥ |<br />
                  	    mārutenaiva śudhyanti pakveṣṭakacitāni ca ||
                  	   <span class="ref">YDh_1.197</span></p>
               
               	  
               <p>rathyā mārgamātram | kardamaḥ paṅkaḥ toyam udakam | rathyāsthitāni kardamatoyāny antyaiś
                  caṇḍālādibhiḥ śvabhir vāyasaiś ca spṛṣṭāni mārutenaiva śudhyanti śuddhim upayānti
                  | bahuvacanaṃ tadgatagomayaśarkarādiprāptyartham | pakveṣṭakādibhiś citāni prāsādadhavalagṛhādīni
                  caṇḍālādispṛṣṭāni mārutenaiva śudhyanti | etac ca <q>prokṣaṇaṃ saṃhatānām</q> ity uktaprokṣaṇaniṣedhārtham | tṛṇakāṣṭhaparṇādimayānāṃ tu prokṣaṇam eveti || 1.197
                  ||
               </p>
               
               	  
               <p>iti dravyaśuddhiprakaraṇam</p>
               	
            </div>
            	
            <div id="d1e7793">
               	  
               <h3>atha dānaprakaraṇam</h3>
               
               	  
               <p class="italic">idānīṃ dāntadharmaṃ pratipādayiṣyaṃs tadaṅgabhūtapātrapratipādanārthaṃ tatpraśaṃsām
                  āha |
               </p>
               
               	  
               <p id="YDh_1.198" class="bold">
                  	    tapas taptvāsṛjad brahmā brāhmaṇān vedaguptaye |<br />
                  	    tṛptyarthaṃ pitṛdevānāṃ dharmasaṃrakṣaṇāya ca ||
                  	   <span class="ref">YDh_1.198</span></p>
               
               	  
               <p>brahmā hiraṇyagarbhaḥ kalpādau tapas taptvā dhyānaṃ kṛtvā kān sṛjāmīti pūrvaṃ brāhmaṇān
                  sṛṣṭavān | kim artham | vedaguptaye vedarakṣaṇārtham | pitṝṇāṃ devatānāṃ ca tṛptyartham
                  | anuṣṭhānopadeśadvāreṇa dharmasaṃrakṣaṇārthaṃ ca | atas tebhyo dattam akṣayyaphalaṃ
                  bhavatīty abhiprāyaḥ || 1.198 ||
               </p>
               
               	  
               <p id="YDh_1.199" class="bold">
                  	    sarvasya prabhavo viprāḥ śrutādhyayanaśīlinaḥ |<br />
                  	    tebhyaḥ kriyāparāḥ śreṣṭhās tebhyo 'py adhyātmavittamāḥ ||
                  	   <span class="ref">YDh_1.199</span></p>
               
               	  
               <p>sarvasya kṣatriyāder viprāḥ prabhavaḥ śreṣṭhāḥ jātyā karmaṇā ca | brāhmaṇeṣv api śrutādhyayanaśīlinaḥ
                  śrutādhyayanasaṃpannā utkṛṣṭāḥ | tebhyo 'pi kriyāparā vihitānuṣṭhānaśīlāḥ | tebhyo
                  'py adhyātmavittamāḥ vakṣyamāṇamārgeṇa śamadamādiyogenātmatattvajñānaniratāḥ śreṣṭhā
                  ity anuṣajyate || 1.199 ||
               </p>
               
               	  
               <p class="italic">evaṃ jātividyānuṣṭhānatapasāṃ praśaṃsāmukhenaikaikayogena pātratām abhidhāyādhunā
                  teṣāṃ samuccaye saṃpūrṇapātratām āha |
               </p>
               
               	  
               <p id="YDh_1.200" class="bold">
                  	    na vidyayā kevalayā tapasā vāpi pātratā |<br />
                  	    yatra vṛttam ime cobhe tad dhi pātraṃ prakīrtitam ||
                  	   <span class="ref">YDh_1.200</span></p>
               
               	  
               <p>kevalayā vidyayā śrutādhyayanasaṃpattyā naiva saṃpūrṇapātratvam | nāpi kevalena tapasā
                  śamadamādinā | apiśabdāt kevalenānuṣṭhānena kevalayā jātyā vā naiva saṃpūrṇapātratā
                  | kathaṃ tarhi | yatra puruṣe vṛttam anuṣṭhānaṃ ime cobhe vidyātapasī staḥ, caśabdād
                  brāhmaṇajātiś ca, tad eva <span class="red">manvādi</span>bhiḥ saṃpūrṇapātraṃ prakīrtitam | hi yasmād ataḥ param utkṛṣṭaṃ pātraṃ nāsti | atra
                  jātividyānuṣṭhānatapaḥsamuccayānām uttarottaraprāśastyena phalatāratamyaṃ draṣṭavyam
                  || 1.200 ||
               </p>
               
               	  
               <p class="italic">satpātre gavādidānaṃ deyam |</p>
               
               	  
               <p id="YDh_1.201" class="bold">
                  	    gobhūtilahiraṇyādi pātre dātavyam arcitam |<br />
                  	    nāpātre viduṣā kiṃcid ātmanaḥ śreya icchatā ||
                  	   <span class="ref">YDh_1.201</span></p>
               
               	  
               <p>pūrvokte pātre gavādikam arcitaṃ śāstroktodakadānādītikartavyatāsahitaṃ deyam | apātre
                  kṣatriyādau brāhmaṇe ca patitādau viduṣā pātraviśeṣeṇa phalaviśeṣaṃ jānatā śreyaḥ
                  saṃpūrṇaphalam icchatā kiṃcid alpam api na dātavyam | śreyograhaṇād apātradāne 'pi
                  kim api tāmasaṃ phalam astīti sūcitam | yathāha <span class="red">kṛṣṇadvaipāyanaḥ</span> |
               </p>
               	  
               <p><q class="blue">adeśakāle yad dānam apātrebhyaś ca dīyate |<br />
                     	  asatkṛtam avajñātaṃ tat tāmasam udāhṛtam ||</q> iti | (BhG 17.22)
               </p>
               	  
               <p>apātre na dātavyam iti vadatā viśiṣṭadeśakāladravyasannidhau pātrasyāsannidhāne dravyasya
                  vā taduddeśena tyāgaṃ tasmai pratiśravaṇaṃ vā kṛtvā samarpayet, na tv apātre dātavyam
                  iti sūcitam | tathā pratiśrutam api paścāt pātakādisaṃyoge jñāte na deyam <q class="blue">pratiśrutyāpy adharmasaṃyuktāya na dadyāt</q> (GDh 5.23) iti niṣedhāt || 1.201 ||
               </p>
               
               	  
               <p class="italic">apātre dātur niṣedham uktvā pratigrahītāraṃ praty āha |</p>
               
               	  
               <p id="YDh_1.202" class="bold">
                  	    vidyātapobhyāṃ hīnena na tu grāhyaḥ pratigrahaḥ |<br />
                  	    gṛhṇan pradātāram adho nayaty ātmānam eva ca ||
                  	   <span class="ref">YDh_1.202</span></p>
               
               	  
               <p>vidyātapobhyāṃ hīnena pratigrahaḥ suvarṇādir na grāhyaḥ | yasmād vidyādihīnaḥ pratigṛhṇan
                  dātāram ātmānaṃ cādho narakaṃ nayati prāpayatīti || 1.202 ||
               </p>
               
               	  
               <p class="italic">gavādi pātre dātavyam ity uktaṃ | tatra viśeṣam āha |</p>
               
               	  
               <p id="YDh_1.203" class="bold">
                  	    dātavyaṃ pratyahaṃ pātre nimitteṣu viśeṣataḥ |<br />
                  	    yācitenāpi dātavyaṃ śraddhāpūtaṃ svaśaktitaḥ ||
                  	   <span class="ref">YDh_1.203</span></p>
               
               	  
               <p>pratidivasaṃ śaktyanusāreṇa yathoktavidhinā pātre gavādikaṃ svakuṭumbāvirodhena dātavyam
                  | nimitteṣu candroparāgādiṣu viśeṣato 'dhikaṃ yatnena dātavyam | yācitenāpi śraddhāpūtam
                  anasūyāpavitrīkṛtaṃ śaktyā dātavyam | yācitenāpi dātavyam iti vadatā yathoktaṃ pātraṃ
                  svayam eva gatvā āhūya vā yad dānaṃ tan mahāphalam uktam | tathā ca <span class="red">smaraṇam</span> |
               </p>
               	  
               <p><q class="blue">gatvā yad dīyate dānaṃ tad anantaphalaṃ smṛtam |<br />
                     	  sahasraguṇam āhūya yācite tu tadardhakam ||</q> iti | 1.203 ||
               </p>
               
               	  
               <p class="italic">gavādikaṃ deyam ity uktaṃ | tatra godāne viśeṣam āha |</p>
               
               	  
               <p id="YDh_1.204" class="bold">
                  	    hemaśṛṅgī śaphai raupyaiḥ suśīlā vastrasaṃyutā |<br />
                  	    sakāṃsyapātrā dātavyā kṣīriṇī gauḥ sadakṣiṇā ||
                  	   <span class="ref">YDh_1.204</span></p>
               
               	  
               <p>hemamaye śṛṅge yasyāḥ sā hemaśṛṅgī | śaphaiḥ khuraiḥ raupyaiḥ rājataiḥ saṃyutā vastreṇa
                  ca saṃyutā kāṃsyapātrasahitā bahukṣīrā suśīlā gaur yathāśakti dakṣiṇāsahitā dātavyā
                  || 1.204 ||
               </p>
               
               	  
               <p class="italic">godānaphalam āha |</p>
               
               	  
               <p id="YDh_1.205" class="bold">
                  	    dātāsyāḥ svargam āpnoti vatsarān romasaṃmitān |<br />
                  	    kapilā cet tārayati bhūyaś cāsaptamaṃ kulam ||
                  	   <span class="ref">YDh_1.205</span></p>
               
               	  
               <p>asyā goḥ romasaṃmitān romasaṃkhyākān vatsarān svargam āpnoti dātā | sā yadi kapilā
                  tadā na kevalaṃ dātāraṃ tārayati kiṃ tu kulam apy ā saptamaṃ saptamam abhivyāpya pitrādīn
                  ṣaḍ ātmānaṃ ca saptamam | apyarthe bhūyaḥśabdaḥ || 1.205 ||
               </p>
               
               	  
               <p class="italic">ubhayatomukhīdānaphalam |</p>
               
               	  
               <p id="YDh_1.206" class="bold">
                  	    savatsāromatulyāni yugāny ubhatomukhīm |<br />
                  	    dātāsyāḥ svargam āpnoti pūrveṇa vidhinā dadat ||
                  	   <span class="ref">YDh_1.206</span></p>
               
               	  
               <p>savatsāromatulyāni vatsena saha vartata iti savatsā tasyā romatulyāni vatsasya goś
                  ca yāvanti romāṇi tāvatsaṃkhyākāni yugāni kṛtatretādīni ubhayatomukhīṃ dadat svargam
                  āpnoty anubhavati pūrveṇa vidhinā dātā cet || 1.206 ||
               </p>
               
               	  
               <p class="italic">kā punar ubhayatomukhī kathaṃ tāvat taddānaṃ mahāphalam ity ata āha |</p>
               
               	  
               <p id="YDh_1.207" class="bold">
                  	    yāvad vatsasya pādau dvau mukhaṃ yonyāṃ ca dṛśyate |<br />
                  	    tāvad gauḥ pṛthivī jñeyā yāvad garbhaṃ na muñcati ||
                  	   <span class="ref">YDh_1.207</span></p>
               
               	  
               <p>garbhān nirgacchato vatsasya dvau pādau mukhaṃ ca yāvatkālaṃ yonyāṃ dṛśyate tāvatkālaṃ
                  ubhayatomukham asyāstīty ubhayatomukhī | yāvatkālaṃ garbhaṃ na muñcati tāvat sā gauḥ
                  pṛthivīsamā jñeyā | ataḥ phalātiśayo yuktaḥ || 1.207 ||
               </p>
               
               	  
               <p class="italic">sāmānyagodāne phalam |</p>
               
               	  
               <p id="YDh_1.208" class="bold">
                  	    yathākathaṃcid dattvā gāṃ dhenuṃ vā 'dhenum eva vā |<br />
                  	    arogām aparikliṣṭāṃ dātā svarge mahīyate ||
                  	   <span class="ref">YDh_1.208</span></p>
               
               	  
               <p>yathākathaṃcid dhemaśṛṅgādyabhāve 'pi yathāsaṃbhavaṃ pūrvoktena vidhinā dhenuṃ dogdhnīṃ
                  adhenuṃ vā avandhyāṃ arogāṃ rogarahitām aparikliṣṭām atyantādurbalāṃ gāṃ dattvā dātā
                  svarge mahīyate pūjyate || 1.208 ||
               </p>
               
               	  
               <p class="italic">godānasamāny āha |</p>
               
               	  
               <p id="YDh_1.209" class="bold">
                  	    śrāntasaṃvāhanaṃ rogiparicaryā surārcanam |<br />
                  	    pādaśaucaṃ dvijocchiṣṭam ārjanaṃ gopradānavat ||
                  	   <span class="ref">YDh_1.209</span></p>
               
               	  
               <p>śrāntasyāsanaśayanādidānena śramāpanayanaṃ śrāntasaṃvāhanam | rogiṇāṃ paricaryā yathāśakty
                  auṣadhādidānena | surārcanaṃ hariharahiraṇyagarbhādīnāṃ gandhamālyādibhir ārādhanam
                  | pādaśaucaṃ dvijānāṃ samānām adhikānāṃ ca | teṣām evocchiṣṭasya mārjanam | etāny
                  anantaroktena godānena samāni || 1.209 ||
               </p>
               
               	  
               <p id="YDh_1.210" class="bold">
                  	    bhūdīpāś cānnavastrāmbhastilasarpiḥpratiśrayān |<br />
                  	    naiveśikaṃ svarṇadhuryaṃ dattvā svarge mahīyate ||
                  	   <span class="ref">YDh_1.210</span></p>
               
               	  
               <p>bhūḥ phalapradā | dīpā devāyatanādiṣu | pratiśrayaḥ pravāsinām āśrayaḥ | niveśanārthaṃ
                  gārhasthyārthaṃ yat kanyā dīyate tan naiveśikam | svarṇaṃ suvarṇam | dhuryo bhārasaho
                  balīvardaḥ | śeṣaṃ prasiddham | etān bhūdīpādīn dattvā svargaloke mahīyate pūjyate
                  | svargaphalaṃ ca bhūmidānādīnāṃ na phalāntaravyudāsārtham,
               </p>
               	  
               <p><q class="blue">yat kiṃcit kurute pāpaṃ jñānato 'jñānato 'pi vā |<br />
                     	  api gocarmamātreṇa bhūmidānena śudhyati ||</q></p>
               	  
               <p>tathā <span class="red">manuḥ,</span></p>
               	  
               <p><q class="blue">vāridas tṛptim āpnoti sukham akṣayyam annadaḥ |<br />
                     	  tilapradaḥ prajām iṣṭāṃ dīpadaś cakṣur uttamam ||<br />
                     	  vāsodaś candrasālokyam aśvisālokyam aśvadaḥ |<br />
                     	  anaḍuddaḥ śriyaṃ puṣṭāṃ godo bradhnasya viṣṭapam ||</q> (MDh 4.229, 231)
               </p>
               	  
               <p>ityādiphalāntaraśravaṇāt | gocarmalakṣaṇaṃ ca <span class="red">bṛhaspatinā</span> darśitaṃ |
               </p>
               	  
               <p><q class="blue">saptahastena daṇḍena triṃśaddaṇḍaṃ nivartanam |<br />
                     	  daśa tāny eva gocarma dattvā svarge mahīyate ||</q> iti || 1.210 ||
               </p>
               
               	  
               <p id="YDh_1.211" class="bold">
                  	    gṛhadhānyābhayopānacchatramālyānulepanam |<br />
                  	    yānaṃ vṛkṣaṃ priyaṃ śayyāṃ dattvātyantaṃ sukhī bhavet ||
                  	   <span class="ref">YDh_1.211</span></p>
               
               	  
               <p>gṛhaṃ prasiddham | dhānyāni ca śālīgodhūmādīni | abhayaṃ bhītatrāṇam | upānahau chatram
                  | mālyaṃ mallikādeḥ | anulepanaṃ kuṅkumacandanādi | yānaṃ rathādi | vṛkṣam upajīvyam
                  āmrādikam | priyaṃ yad yasya priyaṃ dharmādikam | śayyāṃ ca dattvātyantam atiśayena
                  sukhī bhavati | na ca hiraṇyādivad dhaste dātum aśakyatvād dharmasya dānāsaṃbhavaḥ,
                  bhūmidānādāv api samānatvāt, <span class="red">smṛtyantare</span> 'pi dharmadānaśravaṇāt:
               </p>
               	  
               <p><q class="blue">devatānāṃ gurūṇāṃ ca mātāpitros tathaiva ca |<br />
                     	  puṇyaṃ deyaṃ prayatnena nāpuṇyaṃ coditaṃ kvacit ||</q></p>
               	  
               <p>apuṇyadāne tad eva vardhate pratigrahītur api lobhādinā pravṛttasya,</p>
               	  
               <p><q class="blue">yaḥ pāpam abalaṃ jñātvā pratigṛhṇāti durmatiḥ |<br />
                     	  garhitācaraṇāt tasya pāpaṃ tāvat samāśrayet ||<br />
                     	  samadviguṇasāhasram ānantyaṃ ca pradātṛṣu ||</q></p>
               	  
               <p>iti <span class="red">smaraṇāt</span> | iha ca sarvatra deśakālapātraviśeṣād deyaviśeṣād dātṛviśeṣāt,
               </p>
               	  
               <p><q class="blue">dāne phalaṃ mayā proktaṃ hiṃsāyāṃ tadvad eva hi |</q></p>
               	  
               <p>iti pratigrahītṛvṛttiviśeṣāc ca dātṛpratigrahītroḥ phalatāratamyaṃ draṣṭavyam || 1.211
                  ||
               </p>
               
               	  
               <p class="italic">dānāt phalam uktam | idānīṃ dānavyatirekeṇāpi dānaphalāvāptihetūn āha |</p>
               
               	  
               <p id="YDh_1.212" class="bold">
                  	    sarvadharmamayaṃ brahma pradānebhyo 'dhikaṃ yataḥ |<br />
                  	    tad dadat samavāpnoti brahmalokam avicyutam ||
                  	   <span class="ref">YDh_1.212</span></p>
               
               	  
               <p>yasmāt sarvadharmamayaṃ brahma avabodhakatvena tasmāt taddānaṃ sarvadānebhyo 'py adhikam
                  | atas tad dadad adhyāpanādidvāreṇa brahmalokam avāpnoti | avicyutaṃ vicyutir yathā
                  na bhavati | ā bhūtasaṃplavaṃ brahmaloke 'vatiṣṭhata ity arthaḥ | atra ca brahmadāne
                  parasvatvāpādanamātraṃ dānaṃ, svatvanivṛtteḥ kartum aśakyatvāt || 1.212 ||
               </p>
               
               	  
               <p class="italic">dātuḥ phalam uktaṃ | idānīṃ dānavyatirekeṇāpi dānaphalāvāpter hetum āha |</p>
               
               	  
               <p id="YDh_1.213" class="bold">
                  	    pratigrahasamartho 'pi nādatte yaḥ pratigraham |<br />
                  	    ye lokā dānaśīlānāṃ sa tān āpnoti puṣkalān ||
                  	   <span class="ref">YDh_1.213</span></p>
               
               	  
               <p>yaḥ pātrabhūto 'pi prāptaṃ pratigrahaṃ suvarṇādikaṃ nādatte na svīkaroty asau yady
                  aprāptaṃ na upādatte tat tad dānaśīlānāṃ ye lokān tān samagrān āpnoti || 1.213 ||
               </p>
               
               	  
               <p class="italic">idānīṃ sarvapratigrahanivṛttiprasaṅge 'pavādam āha |</p>
               
               	  
               <p id="YDh_1.214" class="bold">
                  	    kuśāḥ śākaṃ payo matsyā gandhāḥ puṣpaṃ dadhi kṣitiḥ |<br />
                  	    māṃsaṃ śayyāsanaṃ dhānāḥ pratyākhyeyaṃ na vāri ca ||
                  	   <span class="ref">YDh_1.214</span></p>
               
               	  
               <p>dhānāḥ bhrāṣṭayavāḥ | kṣitir mṛttikā | śeṣaṃ prasiddham | etac ca kuśādikaṃ svayam
                  upānītaṃ na pratyākhyeyam | cakārād gṛhādi,
               </p>
               	  
               <p><q class="blue">śayyāṃ gṛhān kuśān gandhān apaḥ puṣpaṃ maṇīn dadhi |<br />
                     	  dhānā matsyān payo māṃsaṃ śākaṃ caiva na nirṇudet ||</q> (MDh 4.250)
               </p>
               	  
               <p>tathā |</p>
               	  
               <p><q class="blue">edhodakaṃ mūlaphalam annam abhyudyataṃ ca yat |<br />
                     	  sarvataḥ pratigṛhṇīyān madhv athābhayadakṣiṇām ||</q> (MDh 4.247)
               </p>
               	  
               <p>iti <span class="red">manu</span>smaraṇāt || 1.214 ||
               </p>
               
               	  
               <p class="italic">kim iti na pratyākhyeyam ity āha |</p>
               
               	  
               <p id="YDh_1.215" class="bold">
                  	    ayācitāhṛtaṃ grāhyam api duṣkṛtakarmaṇaḥ |<br />
                  	    anyatra kulaṭāṣaṇḍhapatitebhyas tathā dvijaḥ ||
                  	   <span class="ref">YDh_1.215</span></p>
               
               	  
               <p>yasmād ayācitāhṛtam etat kuśādi duṣkṛtakāriṇo 'pi saṃbandhi grāhyaṃ kim uta yathoktakāriṇaḥ
                  | tasmān na pratyākhyeyam | anyatra kulaṭāṣaṇḍapatitebhyaḥ śatroś ca | kulāt kulama
                  ṭatīti kulaṭā svairiṇyādikā | ṣaṇḍhas tṛtīyā prakṛtiḥ || 1.215 ||
               </p>
               
               	  
               <p class="italic">pratigrahanivṛtter apavādāntaram āha |</p>
               
               	  
               <p id="YDh_1.216" class="bold">
                  	    devātithyarcanakṛte gurubhṛtyārtham eva vā |<br />
                  	    sarvataḥ pratigṛhṇīyād ātmavṛttyartham eva ca ||
                  	   <span class="ref">YDh_1.216</span></p>
               
               	  
               <p>devātithyarcanāder āvaśyakatvāt tadartham anātmakāraṇāt patitādyatyantakutsitavarjaṃ
                  sarvataḥ pratigṛhṇīyāt | guruvo mātāpitrādayaḥ | bhṛtyāḥ bharaṇīyāḥ bhāryāputrādayaḥ
                  || 1.216 ||
               </p>
               
               	  
               <p>iti dānaprakaraṇam</p>
               	
            </div>
            	
            <div id="d1e8250">
               	  
               <h3>atha śrāddhaparkaraṇam</h3>
               
               	  
               <p>idānīṃ śrāddhaprakaraṇam ārabhyate | śrāddhaṃ nāmādanīyasya tatsthānīyasya vā dravyasya
                  pretoddeśena śrāddhayā tyāgaḥ | tac ca dvividhaṃ pārvaṇam ekoddiṣṭam iti | tatra tripuruṣoddeśena
                  yat kriyate tat pārvaṇam | ekapuruṣoddeśena kriyamāṇam ekoddiṣṭam | punaś ca trividhaṃ
                  nityaṃ naimittikaṃ kāmyaṃ ceti | tatra nityaṃ niyatanimittopādhau coditam ahar ahar
                  amāvasyāṣṭakādiṣu | aniyatanimittopādhau coditaṃ naimittikaṃ yathā putrajanmādiṣu
                  | phalakāmanopādhau vihitaṃ kāmyaṃ yathā svargādikāmanāyāṃ kṛttikādinakṣatreṣu tithiṣu
                  ca | punaś ca pañcavidhaṃ: <q class="blue">ahar ahaḥ śrāddhaṃ pārvaṇaṃ vṛddhiśrāddham ekoddiṣṭaṃ sapiṇḍīkaraṇaṃ ca</q> iti | tatrāhar ahaḥ śrāddhaṃ <q>annaṃ pitṛmanuṣyebhyaḥ</q> (YDh 1.104) ityādinoktam | tathā ca <span class="red">manuḥ |</span></p>
               	  
               <p><q class="blue">dadyād ahar ahaḥ śrāddham annādyenodakena vā |<br />
                     	  payomūlaphalair vāpi pitṛbhyaḥ prītim akṣayām ||</q> iti || (MDh 3.82)
               </p>
               
               	  
               <p class="italic">adhunā pārvaṇaṃ vṛddhiśrāddhaṃ ca darśayiṣyaṃs tayoḥ kālān āha |</p>
               
               	  
               <p id="YDh_1.217" class="bold">
                  	    amāvāsyāṣṭakā vṛddhiḥ kṛṣṇapakṣo 'yanadvayam |<br />
                  	    dravyaṃ brāhmaṇasaṃpattir viṣuvat sūryasaṃkramaḥ ||
                  	   <span class="ref">YDh_1.217</span></p>
               	  
               <p id="YDh_1.218" class="bold">
                  	    vyatīpāto gajacchāyā grahaṇaṃ candrasūryayoḥ |<br />
                  	    śrāddhaṃ prati ruciś caiva śrāddhakālāḥ prakīrtitāḥ ||
                  	   <span class="ref">YDh_1.218</span></p>
               
               	  
               <p>yatra dine candramā na dṛsyate sā amāvāsyā, tasyām ahardvayavyāpinyām aparāhṇavyāpinī
                  grāhyā, <q class="blue">aparāhṇaḥ pitṝṇām</q> iti <span class="red">vacanāt</span> | aparāhṇaś ca pañcadhāvibhakte dine caturtho bhāgas trimuhūrtaḥ | aṣṭakāś catasraḥ
                  <q class="blue">hemantaśiśirayoś caturṇām aparapakṣāṇām aṣṭamīṣv aṣṭakāḥ</q> ity <span class="red">āśvalāyano</span>ktāḥ (ĀśGṛ 2.4.1) | vṛddhiḥ putrajanmādiḥ | kṛṣṇapakṣo 'parapakṣaḥ | ayanadvayaṃ dakṣiṇottarasaṃjñakam
                  | dravyaṃ kṛsaramāṣādikam | brāhmaṇasaṃpattir vakṣyamāṇā | viṣuvaddvayaṃ meṣatulayoḥ
                  sūryagamanam | sūryasaṃkrama ādityasya rāśeḥ rāśyantaragamanam | ayanaviṣuvatoḥ saṃkrāntitve
                  siddhe 'pi pṛthagupādānaṃ phalātiśayapratipādanārtham | vyatīpāto yogaviśeṣaḥ | gajacchāyā,
               </p>
               	  
               <p><q class="blue">yadenduḥ pitṛdaivatye haṃsaś caiva kare sthitaḥ |<br />
                     	  yasyāṃ tithir bhavet sā hi gajacchāyā prakīrtitā ||</q></p>
               	  
               <p>iti paribhāṣitā | hasticchāyeti kecit | seha na gṛhyate kālaprakramāt | grahaṇaṃ somasūryayor
                  uparāgaḥ | yadā ca kartuḥ śrāddhaṃ prati rucir bhavati tadāpi | caśabdād yugādiprabhṛtayaḥ
                  | ete śrāddhakālāḥ | yady api <q class="blue">candrasūryagrahe nādyāt</q> iti grahaṇe bhojananiṣedhas, tathāpi bhoktur doṣo dātur abhyudayaḥ || 1.217 || 1.218
                  ||
               </p>
               
               	  
               <p class="italic">aharahaḥśrāddhavyatiriktavakṣyamāṇacaturvidhaśrāddheṣu brāhmaṇasaṃpattim āha |</p>
               
               	  
               <p id="YDh_1.219" class="bold">
                  	    agryāḥ sarveṣu vedeṣu śrotriyo brahmavid yuvā |<br />
                  	    vedārthavij jyeṣṭhasāmā trimadhus trisuparṇikaḥ ||
                  	   <span class="ref">YDh_1.219</span></p>
               
               	  
               <p>sarveṣu vedeṣu ṛgvedādiṣu ananyamanaskatayāpy ajasrāskhalitādhyayanakṣamā agryāḥ |
                  śrotriyaḥ śrutādhyayansaṃpannaḥ | vakṣyamāṇaṃ brahma yo vetty asau brahmavit | yuvā
                  madhyamavayaskaḥ | sarvasyedaṃ viśeṣaṇam | mantrabrāhmaṇayor arthaṃ vettīti vedārthavit
                  | jyeṣṭhasāma sāmaviśeṣas tadadhyayanāṅgavrataṃ ca tadvratācaraṇena yas tad adhīte
                  sa jyeṣṭhasāmā | trimadhuḥ ṛgvedaikadeśas tadvrataṃ ca tadvratācareṇa tadadhīte iti
                  trimadhuḥ | trisuparṇaṃ ṛgyajuṣor ekadeśas tadvrataṃ ca tadvratācareṇa yas tadadhīte
                  sa trisuparṇikaḥ | ete brāhmaṇāḥ śrāddhasaṃpada iti vakṣyamāṇena saṃbandhaḥ || 1.219
                  ||
               </p>
               
               	  
               <p id="YDh_1.220" class="bold">
                  	    svasrīyaṛtvigjāmātṛyājyaśvaśuramātulāḥ |<br />
                  	    triṇāciketadauhitraśiṣyasaṃbandhibāndhavāḥ ||
                  	   <span class="ref">YDh_1.220</span></p>
               
               	  
               <p>svastrīyo bhāgineyaḥ | ṛtvig uktalakṣaṇaḥ | jāmātā duhitur bhartā | triṇāciketaṃ yajurvedaikadeśaḥ
                  tadvrataṃ ca tadvratācaraṇena yas tadadhyāyī sa triṇāciketaḥ | anyat prasiddhaṃ |
                  ete ca pūrvoktāgryaśrotriyādyabhāve veditavyāḥ,
               </p>
               	  
               <p><q class="blue">eṣa vai prathamaḥ kalpaḥ pradāne havyakavyayoḥ |<br />
                     	  anukalpas tv ayaṃ proktaḥ sadā sadbhir agarhitaḥ ||</q> (MDh 3.147)
               </p>
               	  
               <p>ity abhidhāya, <span class="red">manunā</span> svastrīyādīnām abhihitatvāt || 1.220 ||
               </p>
               
               	  
               <p id="YDh_1.221" class="bold">
                  	    karmaniṣṭhās taponiṣṭhāḥ pañcāgnir brahmacāriṇaḥ |<br />
                  	    pitṛmātṛparāś caiva brāhmaṇāḥ śrāddhasaṃpadaḥ ||
                  	   <span class="ref">YDh_1.221</span></p>
               
               	  
               <p>karmaniṣṭhā vihitānuṣṭhānatatparāḥ | taponiṣṭhās tapaḥśīlāḥ | sabhyāvasathyau tretāgnayaś
                  ca yasya santi sa pañcāgniḥ pañcāgnividyādhyāyī ca | brahmacārī upakurvāṇako naiṣṭikaś
                  ca | pitṛmātṛparās tatpūjāparāḥ | cakārāt jñānaniṣṭhādayaḥ | brāhmaṇāḥ na kṣatriyādayaḥ
                  | śrāddhasaṃpadaḥ śrāddheṣu akṣayyaphalasaṃpattihetavaḥ || 1.221 ||
               </p>
               
               	  
               <p class="italic">varjyān āha |</p>
               
               	  
               <p id="YDh_1.222" class="bold">
                  	    rogī hīnātiriktāṅgaḥ kāṇaḥ paunarbhavas tathā |<br />
                  	    avakīrṇī kuṇḍagolau kunakhī śyāvadantakaḥ ||
                  	   <span class="ref">YDh_1.222</span></p>
               
               	  
               <p>rogī mahārogopasṛṣṭaḥ | hīnam atiriktaṃ vāṅgaṃ yasyāsau hīnātiriktāṅgaḥ | ekenākṣṇā
                  yaḥ paśyati sa kāṇaḥ | etasmād evāndhabadhiraviddhaprajananakhalatiduścarmaprabhṛtayo
                  nirastāḥ | punarbhūr uktalakṣaṇā tasyāṃ jātaḥ paunarbhavaḥ | avakīrṇī brahmacarya
                  eva skhalitabrahmacaryaḥ | kuṇḍagolau,
               </p>
               	  
               <p><q class="blue">paradāreṣu jāyete dvau sutau kuṇḍagolakau |<br />
                     	  patyau jīvati kuṇḍaḥ syān mṛte bhartari golakaḥ ||</q> (MDh 3.174)
               </p>
               	  
               <p>ityevamuktalakṣaṇakau | kunakhī kutsitanakhaḥ | śyāvadantakaḥ svabhāvāt kṛṣṇadaśanaḥ
                  | ete śrāddhe ninditā iti vakṣyamāṇena saṃbandhaḥ || 1.222 ||
               </p>
               
               	  
               <p id="YDh_1.223" class="bold">
                  	    bhṛtakādhyāpakaḥ klībaḥ kanyādūsy abhiśastakaḥ |<br />
                  	    mitradhruk piśunaḥ somavikrayī parivindakaḥ ||
                  	   <span class="ref">YDh_1.223</span></p>
               
               	  
               <p>vetanagrahaṇena yo 'dhyāpayati sa bhṛtakādhyāpakaḥ | vetanadānena ca yo 'dhīte so
                  'pi | klībo napuṃsakaḥ | asadbhiḥ sadbhir vā doṣair yaḥ kanyāṃ dūṣyati sa kanyādūṣī
                  | asatā satā vā brahmahatyādinābhiyukto 'abhiśastaḥ | mitradhruk mitradrohī | paradoṣasaṃkīrtanaśīlaḥ
                  piśunaḥ | somavikrayī yajñe somasya vikretā | parivindakaḥ parivettā | jyeṣṭhe 'kṛtadāre
                  'kṛtāgniparigrahe vā yaḥ kanīyān dāraparigraham agniparigrahaṃ vā kuryāt sa parivettā
                  | jyeṣṭhas tu parivittiḥ | yathāha <span class="red">manuḥ</span> |
               </p>
               	  
               <p><q class="blue">dārāgnihotrasaṃyogaṃ yaḥ karoty agraje sthite |<br />
                     	  parivettā sa vijñeyaḥ parivittis tu pūrvajaḥ ||</q> iti | (MDh 3.171)
               </p>
               	  
               <p>evaṃ dātṛyājakāv api,</p>
               	  
               <p><q class="blue">parivittiḥ parivettā yayā ca parividyate |<br />
                     	  sarve te narakaṃ yānti dātṛyājakapañcamāḥ ||</q> (MDh 3.172)
               </p>
               	  
               <p>iti <span class="red">manu</span>vacanāt || 1.223 ||
               </p>
               
               	  
               <p id="YDh_1.224" class="bold">
                  	    mātāpitṛgurutyāgī kuṇḍāśī vṛṣalātmajaḥ |<br />
                  	    parapūrvāpatiḥ stenaḥ karmaduṣṭāś ca ninditāḥ ||
                  	   <span class="ref">YDh_1.224</span></p>
               
               	  
               <p>vinā kāreṇa mātāpitṛgurūn yas tyajati sa mātāpitṛgurutyāgī | evaṃ bhāryāputratyāgy
                  api,
               </p>
               	  
               <p><q class="blue">vṛddhau ca mātāpitarau sādhvī bhāryā sutaḥ śiśuḥ |<br />
                     	  apy akāryaśataṃ kṛtvā bhartavyā manur abravīt ||</q> (MDh 11.10)
               </p>
               	  
               <p>iti samānanirdeśāt | kuṇḍasyānnaṃ yo 'śnāty asau kuṇḍāśī | evaṃ golakasyāpi,</p>
               	  
               <p><q class="blue">yas tayor annam aśnāti sa kuṇḍāśī prakīrtitaḥ |</q></p>
               	  
               <p>iti <span class="red">vacanāt</span> | vṛṣalo nirdharmas tatsuto vṛṣalātmajaḥ | parapūrvā punarbhūḥ tasyāḥ patiḥ | adattādāyī
                  stenaḥ | karmaduṣṭāḥ śāstraviruddhakāriṇaḥ | cakārāt kitavadevalakaprabhṛtayaḥ | ete
                  śrāddhe ninditāḥ pratiṣeddhāḥ | <q>agryāḥ sarveṣu vedeṣu</q> ityādinā śrāddhayogyabrāhmaṇapratipādanenaiva tadvyatiriktānām ayogyatve siddhe 'pi
                  punaḥ keṣāṃ cid rogyādīnāṃ pratiṣedhavacanam uktalakṣaṇabrāhmaṇāsaṃbhave pratiṣedharahitāṇāṃ
                  prāptyartham || 1.224 ||
               </p>
               
               	  
               <p class="italic">evaṃ śrāddhakālān brāhmaṇāṃś coktvādhunā pārvaṇaprayogam āha |</p>
               
               	  
               <p id="YDh_1.225" class="bold">
                  	    nimantrayeta pūrvedyur brāhmaṇān ātmavāñ śuciḥ |<br />
                  	    taiś cāpi saṃyatair bhāvyaṃ manovākkāyakarmabhiḥ ||
                  	   <span class="ref">YDh_1.225</span></p>
               
               	  
               <p>pūrvoktān brāhmaṇān <q>śrāddhe kṣaṇaḥ kriyatām</q> iti pūrvedyur nimantrayeta prārthanayā kṣaṇam abhyupagamayet | aparedyur vā,
               </p>
               	  
               <p><q class="blue">purvedyur aparedyur vā śrāddhakarmaṇy upasthite |<br />
                     	  nimantrayeta tryavarān samyag viprān yathoditān ||</q> (MDh 3.187)
               </p>
               	  
               <p>iti <span class="red">manu</span>smaraṇāt | ātmavān śokonmādādirahitaḥ san doṣavān na bhavati | yad vā ātmavān niyatendriyo
                  bhavet | śuciḥ prayataś ca | tair api nimantritair brāhmaṇair manovākkāyavyāpāraiḥ
                  saṃyatair niyatair bhavitavyam || 1.225 ||
               </p>
               
               	  
               <p id="YDh_1.226" class="bold">
                  	    aparāhṇe samabhyarcya svāgatenāgatāṃs tu tān |<br />
                  	    pavitrapāṇir ācāntān āsaneṣūpaveśayet ||
                  	   <span class="ref">YDh_1.226</span></p>
               
               	  
               <p>aparāhṇe uktalakṣaṇe samabhyarcya tān nimantritān brāhmaṇān āhūya svāgatavacanena
                  pūjayitvā kṛtapādadhāvanān ācāntān kḷpteṣv āsaneṣu pavitrapāṇiḥ pavitrapāṇīn upaveśayet
                  | yady apy atra sāmānyenāparāhṇe ity uktaṃ tathāpi kutape prārabhya tadādi pañcasu
                  muhūrteṣu parisamāpanaṃ śreyaskaram,
               </p>
               	  
               <p><q class="blue">ahno muhūrtā vikhyātā daśa pañca ca sarvadā |<br />
                     	  tatrāṣṭamo muhūrto yaḥ sa kālaḥ kutapaḥ smṛtaḥ ||<br />
                     	  madhyāhne sarvadā yasmān mandībhavati bhāskaraḥ |<br />
                     	  tasmād anantaphaladas tatrārambho viśiṣyate ||<br />
                     	  ūrdhvaṃ muhūrtāt kutapād yan muhūrtacatuṣṭayam |<br />
                     	  muhūrtapañcakaṃ hy etat svadhābhavanam iṣyate ||</q> (MatsPu 22.84–85, 88)
               </p>
               	  
               <p>iti <span class="red">vacanāt</span> | tathānyad api śrāddhopayogi kutapasaṃjñakam uktam |
               </p>
               	  
               <p><q class="blue">madhyāhnaḥ khaḍgapātraṃ ca tathā nepālakambalaḥ |<br />
                     	  raupyaṃ darbhās tilā gāvo daughitraś cāṣṭamaḥ smṛtaḥ ||<br />
                     	  pāpaṃ kutsitam ity āhus tasya saṃtāpakāriṇaḥ |<br />
                     	  aṣṭāv ete yatas tasmāt kutapā iti viśrutā ||</q> iti || 1.226 || (MatsPu 22. 86–87)
               </p>
               
               	  
               <p id="YDh_1.227" class="bold">
                  	    yugmān daive yathāśakti pitrye 'yugmāṃs tathaiva ca |<br />
                  	    paristṛte śucau deśe dakṣiṇāpravaṇe tathā ||
                  	   <span class="ref">YDh_1.227</span></p>
               
               	  
               <p>daive ābhyudayike śrāddhe yugmān samān brāhmaṇān upaveśayet | katham yathāśakti śaktim
                  anatikramya | tatra vaiśvadeve dvau mātrādīnāṃ tisṛṇām ekaikasyā dvau dvau tisṛṇāṃ
                  vā dvau | evaṃ pitrādīnām ekaikasya dvau dvau trayāṇāṃ vā dvau | evaṃ mātāmahādīnāṃ
                  ca vargatraye vaiśvadevaṃ pṛthak tantraṃ vā | pitrye pārvaṇaśrāddhe ayugmān viṣamān
                  upaveśayed iti saṃbadhyate | etac ca paristṛte sarvataḥ pracchādite śucau gomayādinopalipte
                  dakṣiṇāpravaṇe dakṣiṇato 'vanate deśe kāryam || 1.227 ||
               </p>
               
               	  
               <p class="italic">ayugmān pitrya iti pārvaṇaśrāddhāṅgabhūte vaiśvadeve 'py ayugmaprasaṅge idam ārabhyate,
                  dvau daiva iti |
               </p>
               
               	  
               <p id="YDh_1.228" class="bold">
                  	    dvau daive prāk trayaḥ pitrya udag ekaikam eva vā |<br />
                  	    mātāmahānām apy evaṃ tantraṃ vā vaiśvadevikam ||
                  	   <span class="ref">YDh_1.228</span></p>
               
               	  
               <p>daive vaiśvadeve dvau brāhmaṇau prāṅmukhāv upaveśyau | pitrye ayugmān ity aviśeṣaprasaṅge
                  viśeṣa ucyate <q>trayaḥ pitrye</q> iti | pitrye pitrādisthāne traya udaṅmukhā upaveśyāḥ | pakṣāntaram āha <q>ekaikam eva vā</q> | vaiśvadeve pitrye ca ekam ekam upaveśayet | saṃbhavato vikalpaḥ | <q>mātāmahānām apy evaṃ</q> śrāddhe nimantraṇādi | <q>dvau daive prāk trayaḥ pitrye udag ekaikam eva vā</q> ity eva mataṃ pitṛśrāddhavat kartavyam | pitṛśrāddhaṃ mātāmahaśrāddhe ca vaiśvadevikaṃ
                  pṛthak tantreṇa vā kartavyam | tantraśabdaḥ samudāyavācakaḥ | yadā tu dvāv eva brāhmaṇau
                  labdhau tadā vaiśvadeve pātraṃ prakalpya ubhayatraikaikaṃ brāhmaṇaṃ niyuñjyāt | yathāha
                  <span class="red">vasiṣṭhaḥ</span> |
               </p>
               	  
               <p><q class="blue">yady ekaṃ bhojyayec chrāddhe daivaṃ tatra kathaṃ bhavet |<br />
                     	  annaṃ pātre samuddhṛtya sarvasya prakṛtasya ca ||<br />
                     	  devatāyatane kṛtvā tataḥ śrāddhaṃ pravartayet |<br />
                     	  prāsyed annaṃ tad agnau tu dadyād vā brahmacāriṇe ||</q> iti || (VaDh 11.30–31) 1.227 ||
               </p>
               
               	  
               <p id="YDh_1.229" class="bold">
                  	    pāṇiprakṣālanaṃ dattvā viṣṭarārthaṃ kuśān api |<br />
                  	    āvāhayed anujñāto viśvedevāsa ity ṛcā ||
                  	   <span class="ref">YDh_1.229</span></p>
               
               	  
               <p>tadanantaraṃ vaiśvadevārthabrāhmaṇahaste jalaṃ dattvā viṣṭarārthaṃ kuśāṃś ca yugmān
                  dviguṇitānāsane dakṣīṇato dattvā viśvān devān āvāhayiṣye iti brāhmaṇān pṛṣṭvā tair
                  āvāhayety anujñāto <q>viśvedevāsa āgata</q> ity anayarcā <q>āgacchantu mahābhāgāḥ</q> ity anena ca smārtena mantreṇa tān āvāhayet | etac ca yajñopavītinā pradakṣiṇaṃ ca
                  kāryam,
               </p>
               	  
               <p>apasavyaṃ tataḥ kṛtvā pitṝṇām apradakṣiṇam | (YDh 1.232)</p>
               	  
               <p>iti pitrye viśeṣa<span class="red">smaraṇāt</span> || 1.229 ||
               </p>
               
               	  
               <p id="YDh_1.230" class="bold">
                  	    yavair anvavakīryātha bhājane sapavitrake |<br />
                  	    śaṃ no devyā payaḥ kṣiptvā yavo 'sīti yavāṃs tathā ||
                  	   <span class="ref">YDh_1.230</span></p>
               	  
               <p class="bold">yā divyā iti mantreṇa hasteṣv arghyaṃ vinikṣipet | <span class="ref">YDh_1.231ab</span></p>
               
               	  
               <p>tato vaiśvadevārthabrāhmaṇasamīpe bhūmiṃ prādakṣiṇyena yavair anvavakīrya anantaraṃ
                  taijasādibhājane sapavitrake kuśayugmāntarhite <q>śaṃ no devīr abhiṣṭaya</q> ity anayarcāpaḥ kṣiptvā <q>yavo 'si dhānyarājo vā</q> ityādinā mantreṇa yavān tato gandhapuṣpāṇi ca kṣpitvānantaraṃ arghyapātrapavitrāntarhiteṣu
                  brāhmaṇahasteṣu <q>yā divyā āpaḥ pṛthivi</q> ityādinā mantreṇa viśvedevā idaṃ vo 'rghyam ity arghyodakaṃ vinikṣipet || 1.230 ||
               </p>
               
               	  
               <p class="bold">dattvodakaṃ gandhamālyaṃ dhūpadānaṃ sadīpakam || <span class="ref">YDh_1.231cd</span></p>
               	  
               <p class="bold">tathācchādanadānaṃ ca karaśaucārtham ambu ca | <span class="ref">YDh_1.232ab</span></p>
               
               	  
               <p>atha karaśaucārtham udakaṃ dattvā yathākramaṃ gandhapuṣpadhūpadīpadānaṃ kuryāt tathācchādanadānaṃ
                  ca | gandhādīnāṃ <span class="red">smṛtyantaro</span>kto viśeṣo draṣṭavyaḥ | <q class="blue">candanakuṅkumakarpūrāgarupadmakāny upalepanārtham</q> iti (ViDh 79.11) <span class="red">viṣṇun</span>oktam | puṣpāṇi ca,
               </p>
               	  
               <p><q class="blue">śrāddhe jātyaḥ praśastāḥ syur mallikā śvetayūthikā |<br />
                     	  jalodbhavāni sarvāṇi kusumāni ca campakam ||</q></p>
               	  
               <p>ity uktāni | varjyāni ca,</p>
               	  
               <p><q class="blue">ugragandhīny agandhīni caityavṛkṣodbhavāni ca |<br />
                     	  puṣpāṇi varjanīyāni raktavarṇāni yāni ca ||</q></p>
               	  
               <p>na kaṇṭakijam | kaṇṭakijam api śuklaṃ sugandhi yat tad dadyāt | na raktaṃ dadyāt |
                  raktam api kuṅkumajaṃ jalajaṃ ca dadyāt ityādīni draṣṭavyāni | dhūpe ca viśeṣo <span class="red">viṣṇuno</span>ktaḥ: <q class="blue">prāṇyaṅgaṃ sarvaṃ dhūpārthe na dadyāt | ghṛtamadhusaṃyuktaṃ guggulaśīkhaṇḍāgarudevavadārusaralādi
                     dadyāt</q> (cf. ViDh 79.9–10) iti | dīpe ca viśeṣaḥ <span class="red">śaṅkheno</span>ktaḥ:
               </p>
               	  
               <p><q class="blue">ghṛtena dīpo dātavyas tilatailena vā punaḥ |<br />
                     	  vasāmedodbhavaṃ dīpaṃ prayatnena vivarjayet ||</q> iti |
               </p>
               	  
               <p>ācchādanaṃ ca śubhraṃ navam ahataṃ sadaśaṃ dadyād iti | etac ca sarvaṃ vaiśvadevānuṣṭhānakāṇḍam
                  udaṅmukhaḥ kuryāt | pitryaṃ kāṇḍaṃ dakṣiṇāmukhaḥ | yathāha <span class="red">vṛddhaśātātapaḥ</span>:
               </p>
               	  
               <p><q class="blue">udaṅmukhas tu devānāṃ pitṝṇāṃ dakṣiṇāmukhaḥ |<br />
                     	  pradadyāt pārvaṇe sarvaṃ devapūrvaṃ vidhānataḥ ||</q> iti || 1.231 ||
               </p>
               
               	  
               <p class="bold">apasavyaṃ tataḥ kṛtvā pitṝṇām apradakṣiṇam || <span class="ref">YDh_1.232cd</span></p>
               	  
               <p id="YDh_1.233" class="bold">
                  	    dviguṇāṃs tu kuśān dattvā hy uśantas tvety ṛcā pitṝn |<br />
                  	    āvāhya tadanujñāto japed āyantu nas tataḥ ||
                  	   <span class="ref">YDh_1.233</span></p>
               
               	  
               <p><span class="bold">tato</span> vaiśvadevakāṇḍānantaram, <span class="bold">apasavyaṃ</span> yajñopavītaṃ prācīnāvītaṃ <span class="bold">kṛtvā</span> | atra <span class="bold">tata</span> iti vadatā kāṇḍānusamayo darśitaḥ | pitrādīnāṃ trayāṇām ayugmān kuśān dviguṇabhugnān
                  apradakṣiṇaṃ vāmato viṣṭarārtham āsaneṣūdakapūrvakaṃ dattvā punar udakaṃ dadyāt, <q class="blue">apaḥ pradāya darbhān dviguṇabhugnān āsanaṃ pradāyāpaḥ pradāya</q>(ĀśG 4.7.7–8) ity <span class="red">āśvalāyana</span>smaraṇāt | etac cādyantayor udakadānaṃ vaiśvadeve pitrye ca pratipadārthaṃ pratipādanārthaṃ
                  draṣṭavyam | atha pitṝn pitāmahān prapitāmahān āvāhayiṣya iti brāhmaṇān pṛṣṭvā āvāhayeti
                  tair anujñātaḥ <q>uśantas tvā nidhīmahi</q> ity anayarcā pitrādīn āvāhya <q>āyantu naḥ pitaraḥ</q> ityādinā mantreṇopatiṣṭheta || 1.232 || 1.233 ||
               </p>
               
               	  
               <p id="YDh_1.234" class="bold">
                  	    apahatā iti tilān vikīrya ca samantataḥ |<br />
                  	    yavārthās tu tilaiḥ kāryāḥ kuryād arghyādi pūrvavat ||
                  	   <span class="ref">YDh_1.234</span></p>
               	  
               <p id="YDh_1.235" class="bold">
                  	    dattvārghyaṃ saṃsravāṃs teṣāṃ pātre kṛtvā vidhānataḥ |<br />
                  	    pitṛbhyaḥ sthānam asīti nyubjaṃ pātraṃ karoty adhaḥ ||
                  	   <span class="ref">YDh_1.235</span></p>
               
               	  
               <p>yavārthā yavasādhyāni kāryāṇy avakiraṇādīni tilaiḥ kartavyāni | tato 'rghyapātrāsādanācchādanāntaṃ
                  pūrvavat kuryāt | tatrāyaṃ viśeṣaḥ tilān <q>apahatā asurā rakṣāṃsi</q> ityādinā mantreṇa brāhmaṇān parito 'pradakṣiṇam anvavakīrya rājatādiṣu pātreṣu triṣv
                  ayugmakuśanirmitakūrcāntarhiteṣu <q>śaṃ no devīḥ</q> itimantreṇāpaḥ kṣiptvā <q>tilo 'si somadaivatya</q> ityādimantreṇa tilān gandhapuṣpāṇi ca kṣiptvā <q>svadhārgyāḥ</q> iti brāhmaṇānāṃ purato 'rghyapātrāṇi sthāpayitvā <q>yā divyā</q> iti mantrānte pitar idaṃ te 'rghyaṃ pitāmahedaṃ te 'rghyaṃ prapitāmahedaṃ te 'rghyam
                  iti brāhmaṇānāṃ hasteṣv arghyaṃ dadyāt | ekaikam ubhayatra vety asminn api pakṣe pātratrayaṃ
                  kāryam | evam arghyaṃ datttvā teṣām arghyāṇāṃ saṃsravān brāhmaṇahastagalitārghodakāni
                  pitṛpātre gṛhītvā dakṣiṇāgraṃ kuśastambaṃ bhūmau nidhāya tasyopari <q>pitṛbhyaḥ sthānam asi</q> ity anena mantreṇa tatpātraṃ nyubjam adhomukhaṃ kuryāt | tasyopary arghyapātrapavitrāṇi
                  nidadhyāt | anantaraṃ gandhapuṣpadhūpadīpācchādanāni <q>pitar ayaṃ te gandhaḥ pitar idaṃ te puṣpam</q> ityādinā prayogeṇa dadyāt || 1.234 || 1.235 ||
               </p>
               
               	  
               <p class="italic">agnaukaraṇam āha dvābhyām |</p>
               
               	  
               <p id="YDh_1.236" class="bold">
                  	    agnau kariṣyann ādāya pṛcchaty annaṃ ghṛtaplutam |<br />
                  	    kuruṣvety abhyanujñāto hutvāgnau pitṛyajñavat ||
                  	   <span class="ref">YDh_1.236</span></p>
               	  
               <p id="YDh_1.237" class="bold">
                  	    hutaśeṣaṃ pradadyāt tu bhājaneṣu samāhitaḥ |<br />
                  	    yathālābhopapanneṣu raupyeṣu ca viśeṣataḥ ||
                  	   <span class="ref">YDh_1.237</span></p>
               
               	  
               <p>anantaram agnau kariṣyan ghṛtaplutaṃ ghṛtāktam annam ādāya brāhmaṇān pṛcched agnau
                  kariṣye iti | ghṛtagrahaṇaṃ sūpaśākādinivṛttyartham | tatas taiḥ kuruṣvety abhyanujñātaḥ
                  prācīnāvītī śuddham annam upasamādhāya mekṣaṇenādāyāvadānasaṃpadā juhuyāt <q>somāyapitṛmate svadhā namaḥ | agnaye kavyavāhanāya svadhā namaḥ</q> iti piṇḍapitṛyajñakalpenāgnau hutvā mekṣaṇam anuprahṛtya hutaśeṣaṃ mṛnmayavarjaṃ
                  yathālābhopapanneṣu viśeṣato raupyeṣu pitrādibhājaneṣu dadyāt na vaiśvadevabhājaneṣu
                  | samāhito 'nanyamanaskaḥ | atra yady apy agnāv ity aviśeṣeṇa uktaṃ tathāpy āhitāgneḥ
                  sarvādhānapakṣe aupāsanāgner abhāvāt piṇḍapitṛyajñānantarabhāvini pārvaṇaśrāddhe vihṛtadakṣiṇāgneḥ
                  saṃnidhānād dakṣiṇāgnau homaḥ <q class="blue">karma smārtaṃ vivāhāgnau</q> ity asyāpavādadarśanāt | yathāha <span class="red">mārkaṇḍeyaḥ</span> |
               </p>
               	  
               <p><q class="blue">āhitāgnis tu juhuyād dakṣiṇāgnau samāhitaḥ |<br />
                     	  anāhitāgnis tv aupasathe 'gnyabhāve dvije 'psu vā |</q>| iti |
               </p>
               	  
               <p>ardhādhānapakṣe tv aupāsanāgnisadbhāvād āhitāgner anāhitāgner ivaupāsanāgnāv evāgnaukaraṇahomaḥ
                  | evam anvaṣṭakādiṣu triṣv api piṇḍapitṛyajñakalpātideśāt | kāmyādiṣu caturṣu brāhmaṇapāṇāv
                  eva homaḥ | yathāhur <span class="red">gṛhyakārāḥ</span> |
               </p>
               	  
               <p><q class="blue">ānvaṣṭakyaṃ ca pūrvedyur māsi māsy atha pārvaṇam |<br />
                     	  kāmyam abhyudaye 'ṣṭamyām ekoddiṣṭam athāṣṭamam ||<br />
                     	  caturṣv ādyeṣu sāgnīnāṃ vahnau homo vidhīyate |<br />
                     	  pitryabrāhmaṇahaste syād uttareṣu caturṣv api ||</q></p>
               	  
               <p>asyārthaḥ | <q class="blue">hemantaśiśirayoś caturṇām aparapakṣāṇām aṣṭamīṣv aṣṭakāḥ</q> (ĀśGṛ 2.4.1)) ity aṣṭakā vihitāḥ | tatra navamyāṃ yat kriyate tad anvaṣṭakyam | saptamyāṃ kriyamāṇaṃ
                  pūrvedyuḥ | māsi māsi kṛṣṇapakṣe pañcamīprabhṛtiṣu yasyāṃ kasyāṃ cit tithāv anvaṣṭakyātideśena
                  yad vihitam | amāvāsyāsyāṃ piṇḍapitṛyajñānantaraṃ yad vihitaṃ tat pārvaṇam | svargādikāmanāyāṃ
                  kṛttikādinakṣatreṣu yad vihitaṃ tat kāmyam | abhyudayeṣu putrotpattyādiṣu taḍāgārāmadevatāpratiṣṭhādiṣu
                  ca yad vihitaṃ tad ābhyudayikam | aṣṭamyāṃ aṣṭakā vihitāḥ | ekoddiṣṭam | atraikoddiṣṭaśabdena
                  sapiṇḍīkaraṇaṃ lakṣayati, tatraikoddiṣṭasyāpi sadbhāvāt, sākṣād ekoddiṣṭe tadabhāvāt
                  | atha vā <span class="red">gṛhyabhāṣyakāra</span>mate sākṣād ekoddiṣṭe 'pi pāṇihomasya sadbhāvāt sākṣād ekoddiṣṭam eva | eteṣām aṣṭānām
                  ādyeṣu caturṣu sāgnikasyāgnau homaḥ | uttareṣu caturṣu pitryabrāhmaṇahaste | niragnikasyāpi
                  pramītapitṛkasya dvijasya pārvaṇaṃ nityam iti tasyāpi pāṇāv eva homaḥ,
               </p>
               	  
               <p><q class="blue">na nirvapati yaḥ śrāddhaṃ pramītapitṛko dvijaḥ |<br />
                     	  indukṣaye māsi māsi prāyaścittīyate tu saḥ ||</q></p>
               	  
               <p>iti vacanāt | evaṃ kāmyābhyudayikāṣṭakaikoddiṣṭeṣu pāṇāv eva homaḥ,</p>
               	  
               <p><q class="blue">agnyabhāve tu viprasya pāṇāv evopapādayet |</q> (MDh 3.212)
               </p>
               	  
               <p>iti <span class="red">manu</span>smaraṇāt | pāṇidattasya pṛthaggrāsapratiṣedha ucyate | yathāhur <span class="red">gṛhyakārāḥ</span> |
               </p>
               	  
               <p><q class="blue">annaṃ pāṇitale dattaṃ pṛthag aśnanty abuddhayaḥ |<br />
                     	  pitaras tena tṛpyanti śeṣānnaṃ na labhanti te ||<br />
                     	  yac ca pāṇitale dattaṃ yac cānyad upakalpitam |<br />
                     	  ekībhāvena bhoktavyaṃ pṛthagbhāvo na vidyate ||</q> iti | 1.236 || 1.237 ||
               </p>
               
               	  
               <p class="italic">annanivedanam |</p>
               
               	  
               <p id="YDh_1.238" class="bold">
                  	    dattvānnaṃ pṛthivīpātram iti pātrābhimantraṇam |<br />
                  	    kṛtvedaṃ viṣṇur ity anne dvijāṅguṣṭhaṃ niveśayet ||
                  	   <span class="ref">YDh_1.238</span></p>
               
               	  
               <p>annam odanasūpapāyasaghṛtādikaṃ bhājaneṣu dattvā <q>pṛthivī te pātraṃ</q> ityādinā mantreṇa pātrābhimantraṇaṃ kṛtvā <q>idaṃ viṣṇur vicakrame</q> ity anayarcā anne dvijāṅguṣṭhaṃ niveśayet | tatra ca vaiśvadeve yajñopavītī viṣṇo
                  havyaṃ rakṣeti | pitrye prācīnāvītī viṣṇo kavyaṃ rakṣati |
               </p>
               	  
               <p><q class="blue">viṣṇo havyaṃ ca kavyaṃ ca brūyād rakṣeti vai kramāt |</q></p>
               	  
               <p>iti <span class="red">manu</span>smaraṇāt || 1.238 ||
               </p>
               
               	  
               <p id="YDh_1.239" class="bold">
                  	    savyāhṛtikāṃ gāyatrīṃ madhuvātā iti tryṛcam |<br />
                  	    japtvā yathāsukhaṃ vācyaṃ bhuñjīraṃs te 'pi vāgyatāḥ ||
                  	   <span class="ref">YDh_1.239</span></p>
               
               	  
               <p>anantaraṃ <q>viśvebho devebhya idam annaṃ pariviṣṭaṃ parivekṣyamāṇaṃ cātṛpteḥ</q> iti yavodakena daive nivedya, tathā pitre <q>amukagotrāyāmukaśarmaṇe idam annaṃ pariviṣṭaṃ parivekṣyamāṇaṃ cātṛpteḥ</q> iti tilodakapradānena pitre nivedya, evaṃ pitāmahāya prapitāmahāya ca nivedyānantaram
                  āpośanaṃ dattvā pūrvoktābhir vyāhṛtibhiḥ sahitāṃ gāyatrīṃ <q>madhu vātā</q> iti tṛcaṃ madhu madhu madhv iti trivāraṃ japtvā, <q>yathāsukhaṃ juṣadhvam</q> iti brūyāt,
               </p>
               	  
               <p><q class="blue">saṃkalpya pitṛdevebhyaḥ sāvitrīṃ madhumaj japaḥ |<br />
                     	  śrāddhaṃ nivedyāpośānaṃ juṣapraiṣo 'tha bhojanam ||</q></p>
               	  
               <p>tathā |</p>
               	  
               <p><q class="blue">gāyatrīṃ triḥ sakṛd vāpi japed vyāhṛtipūrvikām |<br />
                     	  madhuvātā iti tṛcaṃ madhv ity etat trikaṃ tathā ||</q></p>
               	  
               <p>iti <span class="red">pāraskarādi</span>vacanāt | bhuñjīraṃs te 'pi vāgyatāḥ | te 'pi brāhmaṇā vāgyatā maunino bhuñjīran ||
                  1.239 ||
               </p>
               
               	  
               <p id="YDh_1.240" class="bold">
                  	    annam iṣṭaṃ ca dadyād akrodhano 'tvaraḥ |<br />
                  	    ā tṛptes tu pavitrāṇi japtvā pūrvajapaṃ tathā ||
                  	   <span class="ref">YDh_1.240</span></p>
               
               	  
               <p>annaṃ bhakṣyabhojyalehyacoṣyapeyātmakaṃ pañcavidham iṣṭaṃ yad brāhmaṇāya pretāya kartre
                  vā rocate | haviṣyaṃ śrāddhahavir yogyaṃ vrīhiśāliyavagodhūmamudgamāṣamunyanna-kālaśākamahāśalkailāśuṇṭhīmarīcahiṅguguḍaśarkarākarpūrasaindhavasāṃbharapansanālikera-kadalībadaragavyapayodadhighṛtapāyasamadhumāṃsaprabhṛti
                  <span class="red">smṛtyantara</span>prasiddhaṃ veditavyam | haviṣyam ity anenaivāyogyasya <span class="red">smṛtyantara</span>pratiṣiddhasya kodravamasūracaṇakakulitthapulākaniṣpāvarājamāṣakūṣmāṇḍavārtākabṛhatīdvayopodakī-vaṃśāṅkurapippalīvacāśatapuṣpoṣadhabiḍalavaṇamāhiṣacāmarakṣīradadhighṛtapāyasādīnāṃ
                  nivṛttiḥ | akrodhanaḥ krodhahetusaṃbhave 'pi | atvaro 'vyagraḥ | ā tṛpter dadyād iti
                  saṃbandhaḥ | tuśabdād tathā kiṃcid ucchiṣyate tathā dadyāt, uccheṣaṇasya dāsavargabhāgadheyatvāt,
               </p>
               	  
               <p><q class="blue">uccheṣaṇaṃ bhūmigatam ajihmasyāśaṭhasya ca |<br />
                     	  dāsavargasya tat pitrye bhāgadheyaṃ pracakṣate ||</q> (MDh 3.246)
               </p>
               	  
               <p>iti <span class="red">manu</span>smaraṇāt | tathā ā tṛpteḥ pavitrāṇi puruṣasūktapāvamānīprabhṛtīni japtvā tṛptān jñātvā
                  pūrvoktaṃ japaṃ ca savyāhṛtikām ity uktaṃ japet || 1.240 ||
               </p>
               
               	  
               <p id="YDh_1.241" class="bold">
                  	    annam ādāya tṛptāḥ stha śeṣaṃ caivānumānya ca |<br />
                  	    tad annaṃ vikired bhūmau dadyāc cāpaḥ sakṛt sakṛt ||
                  	   <span class="ref">YDh_1.241</span></p>
               
               	  
               <p>anantaraṃ sarvam annam ādāya tṛptāḥ stheti tān pṛṣṭvā tṛptāḥ sma iti tair uktaḥ śeṣam
                  apy asti kiṃ kriyatām iti pṛṣṭvā iṣṭaiḥ sahopabhujyatām ity abhyupagamya tad annaṃ
                  pitṛsthānabrāhmaṇasya purastād ucchiṣṭasaṃnidhau dakṣiṇāgradarbhāntaritāyāṃ bhūmau
                  tilodakaprakṣepapūrvakaṃ <q>ye agnidagdhā</q> ity anayarcā nikṣipya punas tilodakaṃ nikṣipet | tadanantaraṃ brāhmaṇahasteṣu gaṇḍūṣārthaṃ
                  sakṛt sakṛd apo dadyāt || 1.241 ||
               </p>
               
               	  
               <p id="YDh_1.242" class="bold">
                  	    <span class="note">Before this, NSP adds: piṇḍapradānam |</span>sarvam annam upādāya satilaṃ dakṣiṇāmukhaḥ |<br />
                  	    ucchiṣṭhasaṃnidhau piṇḍān dadyād vai pitṛyajñavat ||
                  	   <span class="ref">YDh_1.242</span></p>
               
               	  
               <p>piṇḍapitṛyajñakalpātideśena caruśrapaṇasadbhāve agnaukaraṇaśiṣṭacaruśeṣeṇa saha sarvam
                  annam upādāyāgnisaṃnidhau piṇḍān dadyāt | tadabhāve brāhmaṇārthaṃ kṛtam annaṃ sarvam
                  upādāya satilaṃ tilamiśraṃ dakṣiṇāmukha ucchiṣṭasaṃnidhau piṇḍapitṛyajñakalpena piṇḍān
                  dadyāt || 1.242 ||
               </p>
               
               	  
               <p id="YDh_1.243" class="bold">
                  	    <span class="note">Before this, NSP and Pāṇḍeya add: akṣayyodakadānam |</span>mātāmahānām apy evaṃ dadyād ācamanaṃ tataḥ |<br />
                  	    svastivācyaṃ tataḥ kuryād akṣayyodakam eva ca ||
                  	   <span class="ref">YDh_1.243</span></p>
               
               	  
               <p>mātāmahānām api viśvedevāvāhanādipiṇḍapradānaparyantaṃ karmaivam eva kartavyam | anantaraṃ
                  brāhmaṇānām ācamanaṃ dadyāt | svastivācyaṃ tataḥ kuryāt svasti brūteti brāhmaṇān svasti
                  vācayet | taiś ca svastīty ukte akṣayyam astv iti brūteti brāhmaṇahasteṣūdakadānaṃ
                  kuryāt | taiś cākṣayyam astv iti vaktavyam || 1.243 ||
               </p>
               
               	  
               <p id="YDh_1.244" class="bold">
                  	    <span class="note">Before this NSP and Pāṇḍeya add: svadhāvācanam |</span>dattvā tu dakṣiṇāṃ śaktyā svadhākāram udāharet |<br />
                  	    vācyatām ity anujñātaḥ prakṛtebhyaḥ svadhocyatām ||
                  	   <span class="ref">YDh_1.244</span></p>
               
               	  
               <p>anantaraṃ yathāśakti hiraṇyarajatādidakṣiṇāṃ dattvā svadhāṃ vācayiṣya ity uktvā tair
                  brāhmaṇair <q>vācyatām</q> ity anujñātaḥ prakṛtebhyaḥ pitrādibhyo mātāmahādibhyaś ca <q>svadhocyatām</q> iti svadhākāram udāharet || 1.244 ||
               </p>
               
               	  
               <p id="YDh_1.245" class="bold">
                  	    brūyur astu svadhety ukte bhūmau siñcet tato jalam |<br />
                  	    viśvedāś ca prīyantāṃ vipraiś cokta idaṃ japet ||
                  	   <span class="ref">YDh_1.245</span></p>
               
               	  
               <p>te ca brāhmaṇā <q>astu svadhā</q> iti brūyuḥ | tair evam ukte anantaraṃ kamaṇḍalunā udakaṃ bhūmau siñcet | tato <q>viśvedevāḥ prīyantām</q> iti brūyāt | brāhmaṇaiś ca <q>prīyantāṃ viśvedevāḥ</q> ity ukte idam anantarocyamānaṃ japet || 1.245 ||
               </p>
               
               	  
               <p id="YDh_1.246" class="bold">
                  	    <span class="note">Before this NSP and Pāṇḍeya add: brāhmaṇaprārthanā |</span>dātāro no'bhivardhantāṃ vedāḥ saṃtatir eva ca |<br />
                  	    śraddhā ca no māvyagamadbahudeyaṃ ca no'stviti ||
                  	   <span class="ref">YDh_1.246</span></p>
               
               	  
               <p>dātāro hiraṇyādeḥ no'smākaṃ kule'bhirdhantāṃ bahavo bhavantu | vedāśca vardhantāṃ
                  adhyayanādhyāpanatadarthajñānānuṣṭhānadvāreṇa | saṃtatiśca putrapautrādiparamparayā
                  | śraddhā ca pitrye karmaṇyāsthā no'smākaṃ māvyagamat mā gacchatu | <q>na māṅyoge</q> (Pāṇ 6.4.74) ity aḍabhāvaḥ | deyaṃ ca hirṇyādi bahu aparyantaṃ asmākaṃ bhavatviti japed ityarthaḥ
                  || 1.246 ||
               </p>
               
               	  
               <p id="YDh_1.247" class="bold">
                  	    ity uktvoktvā priyā vācaḥ praṇipatya visarjayet |<br />
                  	    vāje vāja iti prītaḥ pitṛpūrvaṃ visarjanam ||
                  	   <span class="ref">YDh_1.247</span></p>
               
               	  
               <p>evaṃ pūrvoktaṃ prārthanāmantraṃ japtvā, uktvā ca priyā vācaḥ <q>dhanyā vayaṃ bhavaccaraṇayugalarajaḥpavitrīkṛtam asmanmandiraṃ śākādyaśanakleśam avigaṇayya
                     bhavadbhir anugṛhītā vayam</q> ity evaṃrūpāḥ | praṇipatya pradakṣiṇāpūrvaṃ namaskṛtya visarjayet | kathaṃ visarjayed
                  ity āha <q>vāje vājevata vājino naḥ</q> ity anayarcā pitṛpūrvaṃ prapitāmahādi viśvedevāntaṃ darbhānvārambheṇa <q>uttiṣṭha<span class="note">NSP reads: uttiṣṭhantu</span> pitaraḥ</q> iti prītaḥ suprītamanā visarjanaṃ kuryāt || 1.247 ||
               </p>
               
               	  
               <p id="YDh_1.248" class="bold">
                  	    yasmiṃs tu saṃsravāḥ pūrvam arghyapātre niveśitāḥ |<br />
                  	    pitṛpātraṃ taduttānaṃ kṛtvā viprān visarjayet ||
                  	   <span class="ref">YDh_1.248</span></p>
               
               	  
               <p>yasminn arghyapātre pūrvam arghyadānānte saṃsravā brāhmaṇahastagalitārghyodakāni niveśitāḥ
                  sthāpitās tadarghyapātraṃ nyubaṃ taduttānam ūrdhvamukhaṃ kṛtvā viprān visarjayet |
                  etac cāśīrmantrajapād ūrdhvaṃ <q>vāje vāje</q> ity ataḥ prāg draṣṭavyam, <q>kṛtvā visarjayet</q> iti ktvāpratyayaśravaṇāt || 1.248 ||
               </p>
               
               	  
               <p id="YDh_1.249" class="bold">
                  	    pradakṣiṇam anuvrajya bhuñjīta pitṛsevitam |<br />
                  	    brahmacārī bhavet tāṃ tu rajanīṃ brāhmaṇaiḥ saha ||
                  	   <span class="ref">YDh_1.249</span></p>
               
               	  
               <p>anantaram ā sīmāntaṃ brāhmaṇān anuvrajya tair <q>gamyatām</q><span class="note">NSP reads: āsyatām</span> ity anujñātas tān pradakṣiṇīkṛtya pratinivṛttaḥ pitṛsevitaṃ śrāddhaśiṣṭam iṣṭaiḥ
                  saha bhuñjīta | niyama evāyaṃ na parisaṃkhyā | <q>māṃse tu yatharuci</q> (YDh 1.179) iti dvijakāmyayety atroktam | yasmin dine śrāddhaṃ kṛtaṃ tatsaṃbandhinīṃ rātriṃ bhoktṛbhir
                  brāhmaṇaiḥ saha kartā brahmacārī bhavet | tuśabdāt punarbhojanādirahito 'pi bhavet,
               </p>
               	  
               <p><q class="blue">dantadhāvanatāmbūlaṃ snigdhasnānam abhojanam |<br />
                     	  ratyauṣadhaparānnāni śrāddhakṛt sapta varjayet ||<br />
                     	  punarbhojanam adhvānaṃ bhārādhyayanamaithunam |<br />
                     	  dānaṃ pratigrahaṃ homaṃ śrāddhabhuk tv aṣṭa varjayet ||</q></p>
               	  
               <p>iti <span class="red">vacanāt</span> || 1.249 ||
               </p>
               
               	  
               <p class="italic">evaṃ pārvaṇaśrāddham uktvā, idānīṃ vṛddhiśrāddham āha |</p>
               
               	  
               <p id="YDh_1.250" class="bold">
                  	    evaṃ pradakṣiṇāvṛtko vṛddhau nāndīmukhān pitṝn |<br />
                  	    yajeta dadhikarkandhūmiśrān piṇḍān yavaiḥ kriyāḥ ||
                  	   <span class="ref">YDh_1.250</span></p>
               
               	  
               <p>vṛddhau putrajanmādinimitte śrāddhe evam uktena prakāreṇa pitṝn yajeta pūjayet | tatra
                  viśeṣam āha, pradakṣiṇāvṛtka iti | pradakṣiṇā āvṛd anuṣṭhānapaddhatir yasyāsau pradakṣiṇāvṛtkaḥ
                  pradakṣiṇapracāra iti yāvat | <q>nāndīmukhān</q> iti pitṝṇāṃ viśeṣaṇam | ataś cāvāhanādau <q>nāndīmukhān pitṝn āvāhayiṣye nāndīmukhān pitāmahān</q> ityādiprayogo draṣṭavyaḥ | kathaṃ yajetety āha: dadhikarkandhūmiśrān | karkandhūr
                  badarīphalam | dadhnā badarīphalaiś ca miśrān piṇḍān dattvā yajeteti saṃbadhyate |
                  tilasādhyāḥ sarvāḥ kriyā yavaiḥ kartavyāḥ | atra ca brāhmaṇasaṃkhyā darśitaiva <q>yugmān daive yathāśakti</q> (YDh 1.227) ity atra | pradakṣiṇāvṛtkatvādiparigaṇanam anyeṣām api <span class="red">smṛtyantaro</span>ktānāṃ viśeṣadharmāṇāṃ pradarśanārtham | yathāha <span class="red">āśvalāyanaḥ</span>: <q class="blue">athābhyudayike yugmā brāhmaṇā amūlā darbhāḥ prāṅmukho yajñopavītī syāt pradakṣiṇam
                     upacāro yavais tilārtho gandhādidānaṃ dvir dviḥ ṛjudarbhānāsane dadyāt | 'yavo 'si
                     somadevatyo gosave devanirmitaḥ | pratnavadbhiḥ prattaḥ puṣṭyā nāndīmukhān pitṝn imāṃl
                     lokān prīṇayāhi naḥ svāhā' iti yavāvapanam | 'viśvedevā idaṃ vo 'arghyaṃ nāndīmukhāḥ
                     pitara idaṃ vo 'arghyam' iti yathāliṅgam arghyadānam | pāṇau homo 'gnaye kavyavāhanāya
                     svāhā somāya pitṛmate svāheti | 'madhu vātā ṛtāyate' iti tṛcasthāne 'upāsmai gāyata;
                     iti pañca madhumatīḥ śrāvayet | 'akṣannamīmadanta' iti ṣaṣṭhīm | ācānteṣu bhuktāśayān
                     gomayenopalipya prācīnāgrān darbhān saṃstīrya teṣu pṛṣadājyamiśreṇa bhuktaśeṣeṇaikaikasya
                     dvau dvau piṇḍau dadyād</q> ityādi (ĀśGṛPariśiṣṭa 2.19) | yady api <q>pitṝn yajeta</q> iti sāmānyenoktaṃ ,tathāpi śrāddhatrayaṃ kramaś ca <span class="red">smṛtyantarād</span> avagantavyaḥ | yathāha <span class="red">śātātapaḥ</span> |
               </p>
               	  
               <p><q class="blue">mātuḥ śrāddhaṃ tu pūrvaṃ syāt pitṝṇāṃ tadanantaram |<br />
                     	  tato mātāmahānāṃ ca vṛddhau śrāddhatrayaṃ smṛtam ||</q> iti || 1.250 ||
               </p>
               
               	  
               <p class="italic">ekoddiṣṭam āha |</p>
               
               	  
               <p id="YDh_1.251" class="bold">
                  	    ekoddiṣṭaṃ devahīnam ekārghyaikapavitrakam |<br />
                  	    āvāhanāgnaukaraṇarahitaṃ hy apasavyavat ||
                  	   <span class="ref">YDh_1.251</span></p>
               
               	  
               <p>ekoddiṣṭam eka uddiṣṭo yasmin śrāddhe tad ekoddiṣṭam iti karmanāmadheyam | <q>śeṣaṃ pūrvavad ācaret</q> (YDh 1.254) ity upasaṃhārāt | pārvaṇasakaladharmaprāptau viśeṣo 'bhidhīyate | devahīnaṃ viśvedevarahitam
                  ekārghyapātram ekadarbhapavitrakaṃ ca āvāhanenāgnaukaraṇahomena ca rahitam | apasavyavat
                  prācīnāvītabrahmasūtravat | anenānantaroktābhyudayike yajñopavītitvaṃ sūcayati ||
                  1.251 ||
               </p>
               
               	  
               <p class="italic">kiṃ ca |</p>
               	  
               <p id="YDh_1.252" class="bold">
                  	    upatiṣṭhatām akṣayyasthāne vipravisarjane |s<br />
                  	    abhiramyatām iti vaded brūyus te 'bhiratāḥ sma ha ||
                  	   <span class="ref">YDh_1.252</span></p>
               
               	  
               <p>yad uktaṃ,</p>
               	  
               <p>svastivācyaṃ tataḥ kuryād akṣayyodakam eva ca | (YDh 1.242)</p>
               	  
               <p>iti tatrākṣayyasthāne upatiṣṭhatām iti vadet | vipravisarjane kartavye vāje vāje iti
                  japānte darbhānvārambheṇābhiramyatām iti brūyāt | te cābhiratāḥ sma iti brūyuḥ | ha
                  prasiddham | śeṣaṃ pūrvavad iti yāvat | etac ca madhyāhne kartavyam | yathāha <span class="red">devalaḥ</span> |
               </p>
               	  
               <p><q class="blue">pūrvāhne daivikaṃ karma aparāhne tu paitṛkam |<br />
                     	  ekoddiṣṭaṃ tu madhyāhne prātar vṛddhinimittakam ||</q> iti |
               </p>
               	  
               <p><q>bhuñjīta pitṛsevitam</q> (YDh 1.249) ity asyaikoddiṣṭaviśeṣe niṣedho dṛśyate |
               </p>
               	  
               <p><q class="blue">navaśrāddheṣu yac chiṣṭaṃ gṛhe paryuṣitaṃ ca yat |<br />
                     	  daṃpatyor bhuktaśiṣṭaṃ ca na bhuñjīta kadācana ||</q> iti |
               </p>
               	  
               <p>navaśrāddhaṃ ca darśitam |</p>
               	  
               <p><q class="blue">prathame 'hni tṛtīye 'hni pañcame saptame tathā |<br />
                     	  navamaikādaśe caiva tan navaśrāddham ucyate ||</q> iti || 1.252 ||
               </p>
               
               	  
               <p class="italic">sapiṇḍīkaraṇam āha |</p>
               
               	  
               <p id="YDh_1.253" class="bold">
                  	    gandhodakatilair yuktaṃ kuryāt pātracatuṣṭayam |<br />
                  	    arghyārthaṃ pitṛpātreṣu pretapātraṃ prasecayet ||
                  	   <span class="ref">YDh_1.253</span></p>
               	  
               <p id="YDh_1.254" class="bold">
                  	    ye samānā iti dvābhyāṃ śeṣaṃ pūrvavad ācaret |<br />
                  	    etat sapiṇḍīkaraṇam ekoddiṣṭaṃ striyā api ||
                  	   <span class="ref">YDh_1.254</span></p>
               
               	  
               <p>gandhodakatilair yuktaṃ pātracatuṣṭayam arghyasiddhyarthaṃ pūrvoktavidhinā kuryāt
                  | tilair yuktaṃ pātracatuṣṭayam iti vadatā pitṛvarge catvāro brāhmaṇā darśitāḥ | vaiśvadeve
                  dvau sthitāv eva | atra pretapātrodakaṃ kiṃcid avaśeṣaṃ tridhā vibhajya pitṛpātreṣu
                  secayet <q>ye samānāḥ samanasaḥ</q> iti dvābhyāṃ mantrābhyām | śeṣaṃ viśvedevāvāhanādivisarjanāntaṃ pūrvavat pārvaṇavad
                  ācaret | pretārghyapātrāvaśiṣṭodakena pretasthānabrāhmaṇahaste 'rghyaṃ dattvā śeṣam
                  ekoddiṣṭavat samāpayet | pitryeṣu triṣu pārvaṇavat | etat sapiṇḍīkaraṇam anantaroktam
                  ekoddiṣṭaṃ ca tataḥ prāg uktaṃ striyā api mātur api kartavyaṃ | evaṃ vadatā pārvaṇe
                  mātuḥśrāddaṃ pṛthak kartavyam ity uktaṃ bhavati | atra pretaśabdaṃ pituḥ prapitāmahaviṣayaṃ
                  kecid varṇayanti | tasya triṣv antarbhāvena sapiṇḍīkaraṇottarakālaṃ piṇḍadānādinivṛttyupapatteḥ
                  | samanantaramṛtasyottaratra piṇḍodakadānānuvṛtter antarbhāvo na yuktaḥ | ata evāha
                  <span class="red">yamaḥ</span> |
               </p>
               	  
               <p><q class="blue">yaḥ sapiṇḍīkṛtaṃ pretaṃ pṛthak piṇḍe niyojayet |<br />
                     	  vidhighnas tena bhavati pitṛhā copajāyate ||</q> iti |
               </p>
               	  
               <p>prakarṣeṇa itaḥ preta iti caturthe 'pi pretaśabdopapatteḥ, <q class="blue">pretebhya eva nipṛṇīyāt</q> iti ca prayogadarśanāt | api ca,
               </p>
               	  
               <p><q class="blue">sapiṇḍīkaraṇaṃ śrāddhaṃ devapūrvaṃ niyojayet |<br />
                     	  pitṝn evāśayet tatra punaḥ pretaṃ na nirdiśet ||</q></p>
               	  
               <p>iti sapiṇḍīkaraṇottarakālaṃ pretasya śrāddhādipratiṣedho dṛśyate, sa cānantaramṛtasya
                  na saṃbhavati, amāvāsyādau śrāddhavidhānāt |
               </p>
               	  
               <p><q class="blue">sapiṇḍatā tu puruṣe saptame vinivartate |</q> (MDh 5.60)
               </p>
               	  
               <p>ity etad api vacanaṃ caturthasya triṣv antarbhāva eva ghaṭate <q>caturthasya piṇḍatrayavyāpitvaṃ pañcamasya piṇḍadvayavyāpitvaṃ ṣaṣṭhasyaikapiṇḍavyāpitvaṃ
                     saptame vinivṛttiḥ</q> iti | <q>pitṛpātreṣu</q> ity etad api pitṛmukhyatvād asmin eva pakṣe ghaṭate nānyathā, prapitāmahapramukhatvāt
                  | tasmāt pitṛpātreṣu tatpretapātraṃ prasecayed iti, pituḥ prapitāmahapātraṃ pitrādipātreṣu
                  prasecayed iti tad ayuktam | na hy atra piṇḍasaṃyojanam uttaratra piṇḍadānādinivṛttiprayojakam,
                  api tu pituḥ pretatvanivṛttyā pitṛtvaprāptyartham | pretatvaṃ ca kṣuttṛṣṇopajanitātyantaduḥkhānubhavāvasthā
                  | yathāha <span class="red">mārkaṇḍeyaḥ</span> |
               </p>
               	  
               <p><q class="blue">pretaloke tu vasatir nṛṇāṃ varṣaṃ prakīrtitā |<br />
                     	  kṣuttṛṣṇe pratyahaṃ tatra bhavetāṃ bhṛgunandana |</q>| iti |
               </p>
               	  
               <p>pitṛtvaprāptiś ca vasvādiśrāddhadevatāsaṃbandhaḥ | prāktanaikoddiṣṭasahitena sapiṇḍīkaraṇena
                  pretatvanivṛttyā pitṛtvaṃ prāpnotīty avagamyate,
               </p>
               	  
               <p><q class="blue">yasyaitāni na dattāni pretaśrāddhāni ṣoḍaśa |<br />
                     	  pretatvaṃ susthiraṃ tasya dattaiḥ śrāddhaśatair api ||</q> iti |
               </p>
               	  
               <p>tathā |</p>
               	  
               <p><q class="blue">caturo nirvapet piṇḍān pūrvaṃ teṣu samāvapet |<br />
                     	  tataḥ prabhṛti vai pretaḥ pitṛsāmānyam aśnute ||</q></p>
               	  
               <p>ityādivacanāt | <q class="blue">yaḥ sapiṇḍīkṛtaṃ pretam</q> ity anenāpi pṛthag ekoddiṣṭavidhānena piṇḍadānaniṣedhāt, pārvaṇavidhānena saha piṇḍadānam
                  avagamyate | tac ca sāṃvatsarikapākṣikaikoddiṣṭavidhānenāpodyate | yad api <q class="blue">punaḥ pretaṃ na nirdiśet</q> iti, tad api pretaśabdaṃ noccārayed api tu pitṛśabdam evety evam artham | na ca prakarṣagamanāt
                  tatraiva pretaśabdaḥ | yato viśiṣṭaduḥkhānubhavāvasthā pretaśabdena rūḍhyābhidhīyata
                  ity uktam | yo'pi pramītamātre pretaśabdaprayogaḥ so 'pi bhūtapūrvagatyā | <q class="blue">sapiṇḍatā tu puruṣe saptame vinivartate</q> iti (MDh 5.60) ca prathamasya piṇḍasya caturthavyāpitvāt, dvitīyasya pañcamavyāpitvāt, tṛtīyasya
                  ṣaṣṭhavyāpitvāt, saptame vinivartata ity evam api ghaṭate | api ca nirvāpyapiṇḍānvayena
                  na sāpiṇḍyaṃ avyāpakatvāt, api tv ekaśarīrāvayavānvayenety uktam | pitṛśabdaś ca pretatvanivṛttyā
                  śrāddhadevatābhūyaṃgateṣu vartata iti pitṛpātreṣv ity aviruddham | tasmād anantarācāryeṇa
                  pūrvapakṣadvāreṇa paramataṃ darśitam ity arthaḥ | mṛtapātrodakasya tatpiṇḍasya ca
                  pitṛpātreṣu tatpiṇḍeṣu ca saṃsarjanam iti sthitam | ācāryas tu paramatam evopanyastavān
                  | etac ca pituḥ sapiṇḍīkaraṇaṃ pitāmahādiṣu triṣu pramīteṣu veditavyam | pitari prete
                  pitāmahe vā jīvati sapiṇḍīkaraṇaṃ nāsty eva |
               </p>
               	  
               <p><q class="blue">vyutkramāc ca pramītānāṃ naiva kāryā sapiṇḍatā |</q></p>
               	  
               <p>iti <span class="red">vacanāt</span> | yat tu <span class="red">manu</span>vacanaṃ,
               </p>
               	  
               <p><q class="blue">pitā yasya nivṛttaḥ syāj jīved vāpi pitāmahaḥ |<br />
                     	  pituḥ sa nāma saṃkīrtya kīrtayet prapitāmaham ||</q> (MDh 3.221)
               </p>
               	  
               <p>iti, tad api pitṛśabdaprayoganiyamāya na piṇḍadvayadānārtham | katham,</p>
               	  
               <p><q class="blue">dhriyamāṇe tu pitari pūrveṣām eva nirvapet |<br />
                     	  pitā yasya tu vṛttaḥ syāj jīvec cāpi pitāmahaḥ ||</q></p>
               	  
               <p>so 'pi pūrveṣām eva nirvaped ity anvayaḥ | pakṣadvaye 'pi kathaṃ nirvaped ity āha
                  |
               </p>
               	  
               <p><q class="blue">pituḥ sa nāma saṃkīrtya kīrtayet prapitāmaham |</q> (MDh 3.221)
               </p>
               	  
               <p>ityādyantagrahaṇena sarvatra pitṛbhyaḥ pitāmahebhyaḥ prapitāmahebhya ityevaṃ prayogo
                  na punaḥ kadācid api pitāmahasya prapitāmahasya vāditvaṃ vṛddhaprapitāmahasya tatpitur
                  vāntatvam | ataś ca pitādiśabdānāṃ saṃbandhivacanatvāt dhriyamāṇe 'pi pitari pituḥ
                  pitṛbhyaḥ pitāmahebhyaḥ prapitāmahebhya iti | pitāmahe dhriyamāṇe pitāmahasya pitṛbhyaḥ
                  pitāmahebhyaḥ prapitāmahebhya iti | ataś ca piṇḍapitṛyajñe <q>śundhantāṃ pitaraḥ</q> ityādimantrāṇām ūho na bhavati | yad api <span class="red">viṣṇu</span>vacanaṃ <q class="blue">yasya pitā pretaḥ syāt sa pitṛpiṇḍaṃ nidhāya pitāmahāt parābhyāṃ dvābhyāṃ dadyāt</q> (ViDh 75.4) iti | tasyāyam arthaḥ | pitāmahe dhriyamāṇe prete ca pitari pitur ekaṃ piṇḍam ekoddiṣṭavidhānena
                  nidhāya pitur yaḥ pitāmahas tataḥ parābhyāṃ dvābhyāṃ dadyāt | pitāmahas tv ātmanaḥ
                  prapitāmahaḥ saṃpradānabhūtaḥ sthita eveti prapitāmahāya tataḥ parābhyāṃ dvābhyāṃ
                  ca dadyād iti | śabdaprayoganiyamas tu pūrvokta eva | evaṃ gobrāhmaṇādihatasyāpi sapiṇḍīkaraṇābhāvo
                  veditavyaḥ | yathāha <span class="red">kātyāyanaḥ</span> |
               </p>
               	  
               <p><q class="blue">brāhmaṇādihate tāte patite saṃgavarjite |<br />
                     	  vyutkramāc ca mṛte deyaṃ yebhya eva dadāty asau ||</q> iti |
               </p>
               	  
               <p>gobrāhmaṇahatasya pituḥ sapiṇḍīkaraṇasaṃbhave tam ullaṃghya pitāmahādibhyaḥ pārvaṇavidhānam
                  anupapannam iti sapiṇḍīkaraṇābhāvo 'vagamyate | <span class="red">smṛtyantare</span> 'pi |
               </p>
               	  
               <p><q class="blue">ye narāḥ saṃtaticchinnā nāsti teṣāṃ sapiṇḍatā |<br />
                     	  na caitaiḥ saha kartavyāny ekoddiṣṭāni ṣoḍaśa |</q>| iti |
               </p>
               	  
               <p>mātuḥ piṇḍadānādau gotre vipratipattiḥ | bhartṛgotreṇa pitṛgotreṇa vā dātavyam iti
                  ubhayatra <span class="red">vacana</span>darśanāt |
               </p>
               	  
               <p><q class="blue">svagotrād bhraśyate nārī vivāhāt saptame pade |<br />
                     	  svāmigotreṇa kartyavyā tasyāḥ piṇḍodakakriyā ||</q></p>
               	  
               <p>ityādibhartṛgotraviṣayaṃ vacanam |</p>
               	  
               <p><q class="blue">pitṛgotraṃ samutsṛjya na kuryād bhartṛgotrataḥ |<br />
                     	  janmany eva vipattau ca nārīṇāṃ paitṛkaṃ kulam ||</q></p>
               	  
               <p>ityādipitṛgotraviṣayam | evaṃ vipratipattāv āsurādivivāheṣu putrikākaraṇe ca pitṛgotram
                  eva, tatra tatra viśeṣa<span class="red">vacanāt</span> dānasyānivṛtteś ca | brāhmādivivāheṣu vrīhiyavavat bṛhadrathantarasāmavat vikalpa
                  eva | tatra ca,
               </p>
               	  
               <p><q class="blue">yenāsya pitaro yātā yena yātāḥ pitāmahāḥ |<br />
                     	  tena yāyāt satāṃ mārgaṃ tena gacchan na duṣyati |</q>| (MDh 4.178)
               </p>
               	  
               <p>iti <span class="red">vacanāt</span>, vaṃśaparamparāyātasamācaraṇena vyavasthā, evaṃvidhaviṣayavyatirekeṇāsya vacanasya
                  viṣāyāntarābhāvāt | yatra punaḥ śāstrato na vyavasthā nāpy ācāras tatra <q class="blue">ātmanas tuṣṭir eva vā</q> (MDh 2.6) iti <span class="red">vacanād</span> ātmanas tuṣṭir eva vyavasthāpikā, yathā <q>garbhāṣṭame 'ṣṭame vābde</q> (YDh 1.14) iti | mātuḥ sapiṇḍīkaraṇe 'pi viruddhāni vākyāni dṛśyante tatra <q>pitāmahyādibhiḥ sārdhaṃ sapiṇḍīkaraṇaṃ smṛtam</q> | tathā bhartrāpi bhāryāyāḥ svamātrādibhiḥ saha sapiṇḍīkaraṇaṃ kartavyam iti <span class="red">paiṭhīnasir</span> āha |
               </p>
               	  
               <p><q class="blue">aputrāyāṃ mṛtāyāṃ tu patiḥ kuryāt sapiṇḍatām |<br />
                     	  śvaśrvādibhiḥ sahaivāsyāḥ sapiṇḍīkaraṇaṃ bhavet ||</q> iti |
               </p>
               	  
               <p>patyā saha sapiṇḍīkaraṇaṃ <span class="red">yama</span> āha |
               </p>
               	  
               <p><q class="blue">patyā caikena kartavyaṃ sapiṇḍīkaraṇaṃ striyāḥ |<br />
                     	  sā mṛtāpi hi tenaikyaṃ gatā mantrāhutivrataiḥ ||</q> iti |
               </p>
               	  
               <p><span class="red">uśanasā</span> tu mātāmahena saha sapiṇḍīkaraṇam uktam |
               </p>
               	  
               <p><q class="blue">pituḥ pitāmahe yadvat pūrṇe saṃvatsare sutaiḥ |<br />
                     	  mātur mātāmahe tadvad eṣā kāryā sapiṇḍatā ||</q></p>
               	  
               <p>tathā |</p>
               	  
               <p><q class="blue">pitā pitāmahe yojyaḥ pūrṇe saṃvatsare sutaiḥ |<br />
                     	  mātā mātāmahe tadvad ity āha bhagavāñ chivaḥ ||</q></p>
               	  
               <p>ityevaṃ vividheṣu vacaneṣu satsu aputrāyāṃ bhāryāyāṃ pramītāyāṃ bhartā svamātraiva
                  sāpiṇḍyaṃ kuryāt | anvārohaṇe tu putraḥ svapitraiva mātuḥ sāpiṇḍyaṃ kuryāt | āsurādivivāhotpannaḥ
                  putrikāsutaś ca mātāmahenaiva | brāhmādivivāhotpannaḥ pitrā mātāmahena pitāmahyā vā
                  vikalpena kuryāt | atrāpi yadi niyato vaṃśasamācāras tadānīṃ tathaiva kuryāt | vaṃśasamācāro
                  'py aniyataś cet tadā <q>ātmanastuṣṭir eva ca</q> iti yathāruci kuryāt | tatra ca yena kenāpi mātuḥ sāpiṇḍye 'pi yatrānvaṣṭakādiṣu
                  mātṛśrāddhaṃ pṛthag vihitaṃ |
               </p>
               	  
               <p><q class="blue">anvaṣṭakāsu vṛddhau ca gayāyāṃ ca kṣaye 'hani |<br />
                     	  mātuḥ śrāddhaṃ pṛthak kuryād anyatra patinā saha ||</q> iti
               </p>
               	  
               <p>tatra pitāmahyādibhir eva pārvaṇaśrāddhaṃ kartavyam | anyatra <q>patinā saha</q> iti patisāpiṇḍye tadaṃśabhāgitvāt | mātāmahasāpiṇḍye tadaṃśabhāgitvāt tenaiva saha
                  | yathāha <span class="red">śātātapaḥ</span> |
               </p>
               	  
               <p><q class="blue">ekamūrtitvam āyāti sapiṇḍīkaraṇe kṛte |<br />
                     	  patnī patipitṝṇāṃ ca tasmād aṃśena bhāginī ||</q> iti |
               </p>
               	  
               <p>evaṃ sati mātāmahena mātuḥ sāpiṇḍye mātāmahaśrāddhaṃ pitṛśrāddhavan nityam eva | patyā
                  pitāmahyā vā mātuḥ sāpiṇḍye mātāmahaśrāddhaṃ na nityam | kṛte abhyudayo 'kṛte na pratyavāya
                  iti nirṇayaḥ || 1.253 || 1.254 ||
               </p>
               
               	  
               <p id="YDh_1.255" class="bold">
                  	    arvāk sapiṇḍīkaraṇaṃ yasya saṃvatsarād bhavet |<br />
                  	    tasyāpy annaṃ sodakumbhaṃ dadyāt saṃvatsaraṃ dvije ||
                  	   <span class="ref">YDh_1.255</span></p>
               
               	  
               <p>saṃvatsarād arvāk sapiṇḍīkaraṇaṃ yasya kṛtaṃ tasya taduddeśena pratidivasaṃ pratimāsaṃ
                  vā yāvat saṃvatsaraṃ śaktyanusāreṇānnam udakumbhasahitaṃ brāhmaṇāya dadyāt | <q>arvāk saṃvatsarāt</q> iti vadatā sapiṇḍīkaraṇaṃ saṃvatsare pūrṇe prāg veti darśitam | yathāha <span class="red">āśvalāyanaḥ</span> <q class="blue">atha sapiṇḍīkaraṇaṃ saṃvatsarānte dvādaśāhe vā</q> (ĀśGṛPariśiṣṭa 3.11) iti | <span class="red">kātyāyano</span> 'pyāha <q class="blue">tataḥ saṃvatsare pūrṇe sapiṇḍīkaraṇaṃ tripakṣe vā yadā cārvāg vṛddhir āpadyate</q> (PārGṛPariśiṣṭa,Śrāddhasūtra 5) iti | dvādaśāhe tripakṣe vṛddhiprāptau saṃvatsare
                  veti catvāraḥ pakṣā darśitāḥ | tatra dvādaśāhe pituḥ sapiṇḍīkaraṇaṃ sāgnikena kāryam,
                  sapiṇḍīkaraṇaṃ vinā piṇḍapitṛyajñāsiddheḥ,
               </p>
               	  
               <p><q class="blue">sāgnikas tu yadā kartā preto vāpy agnimān bhavet |<br />
                     	  dvādaśāhe tadā kāryaṃ sapiṇḍīkaraṇaṃ pituḥ ||</q></p>
               	  
               <p>iti <span class="red">vacanāt</span> | niragnikas tu tripakṣe vṛddhiprāptau saṃvatsare vā kuryāt | yadā prāk saṃvatsarāt
                  sapiṇḍīkaraṇaṃ tadā ṣoḍaśaśrāddhāni kṛtvā sapiṇḍīkaraṇaṃ kāryam, uta sapiṇḍīkaraṇaṃ
                  kṛtvā svasvakāle tāni kartavyāni iti saṃśayaḥ, ubhayathā <span class="red">vacana</span>darśanāt |
               </p>
               	  
               <p><q class="blue">śrāddhāni ṣoḍaśādattvā naiva kuryāt sapiṇḍatām |<br />
                     	  śrāddāni ṣoḍaśāpādya vidadhīta sapiṇḍatām ||</q> iti |
               </p>
               	  
               <p>ṣoḍaśaśrāddhāni ca,</p>
               	  
               <p><q class="blue">dvādaśāhe tripakṣe ca ṣaṇmāse māsi cābdike |<br />
                     	  śrāddhāni ṣoḍaśaitāni saṃsmṛtāni manīṣibhiḥ ||</q></p>
               	  
               <p>iti darśitāni | tathā |</p>
               	  
               <p><q class="blue">yasyāpi vatsarād arvāk sapiṇḍīkaraṇaṃ bhavet |<br />
                     	  māsikaṃ codakumbhaṃ ca deyaṃ tasyāpi vatsaram ||</q> iti |
               </p>
               	  
               <p>tatra sapiṇḍīkaraṇaṃ kṛtvā svakāla evaitāni kartavyāni iti prathamaḥ kalpaḥ, aprāptakālatvena
                  prāg anadhikārāt | yad api <span class="red">vacanaṃ</span> <q class="blue">ṣoḍaśaśrāddhāni kṛtvaiva sapiṇḍīkaraṇaṃ saṃvatsarāt prāg api kartavyam</q> iti so 'yam āpatkalpaḥ | yadā tv āpatkalpatvena prāk sapiṇḍīkaraṇāt pretaśrāddhāni
                  karoti tadaikoddiṣṭavidhānena kuryāt | yadā tu mukhyakalpena svakāla eva karoti tadābdikaṃ
                  śrāddhaṃ yo yathā karoti pārvaṇam ekoddiṣṭaṃ vā tathā māsikāni kuryāt,
               </p>
               	  
               <p><q class="blue">sapiṇḍīkaraṇād arvāk kurvan śrāddhāni ṣoḍaśa |<br />
                     	  ekoddiṣṭavidhānena kuryāt sarvāṇi tāni tu ||<br />
                     	  sapiṇḍīkaraṇād ūrdhvaṃ yadā kuryāt tadā punaḥ |<br />
                     	  pratyabdaṃ yo yathā kuryāt tathā kuryāt sa tāny api ||</q></p>
               	  
               <p>iti <span class="red">smaraṇāt</span> | etac ca pretaśrāddhasahitaṃ sapiṇḍīkaraṇaṃ saṃvibhaktadhaneṣu bahuṣu bhrātṛṣu satsv
                  apy ekenaiva kṛtenālaṃ na sarvaiḥ kartavyam,
               </p>
               	  
               <p><q class="blue">navaśrāddhaṃ sapiṇḍatvaṃ śrāddhāny api ca ṣoḍaśa |<br />
                     	  ekenaiva tu kāryāṇi saṃvibhaktadhaneṣv api ||</q></p>
               	  
               <p>iti <span class="red">smaraṇāt</span> | idaṃ ca pretaśrāddhasahitaṃ sapiṇḍīkaraṇam asaṃnyāsināṃ putrādibhir niyamena kartavyam,
                  pretatvavimokṣārthatvāt saṃnyāsinā tu na kartavyam | yathāha <span class="red">uśanā</span> |
               </p>
               	  
               <p><q class="blue">ekoddiṣṭaṃ na kurvīta yatīnāṃ caiva sarvadā |<br />
                     	  ahany ekādaśe prāpte pārvaṇaṃ tu vidhīyate ||<br />
                     	  sapiṇḍīkaraṇaṃ teṣāṃ na kartavyaṃ sutādibhiḥ |<br />
                     	  tridaṇḍagrahaṇād eva pretatvaṃ naiva jāyate ||</q> iti |
               </p>
               	  
               <p>putrāsaṃnidhāne yena sagotrādinā dāhasaṃskāraḥ kṛtas tenaivādaśāhāntaṃ tatpretakarma
                  kartavyam,
               </p>
               	  
               <p><q class="blue">asagotraḥ sagotro vā strī dadyād yadi vā pumān |<br />
                     	  prathame 'hani yo dadyāt sa daśāhaṃ samāpayet ||</q></p>
               	  
               <p>iti <span class="red">smaraṇāt</span> | śūdrāṇām apy etat kartavyam amantrakaṃ dvādaśe 'hni, <q class="blue">evaṃ sapiṇḍīkaraṇaṃ mantravarjyaṃ śūdrāṇāṃ dvādaśe 'hni</q> (ViDh 21.19–20) iti <span class="red">viṣṇu</span>smaraṇāt | sapiṇdīkaraṇād ūrdhvaṃ sāṃvatsarikapārvaṇādīni putrasya niyamenaiva kāryāṇi,
                  anyeṣām aniyatāni || 1.255 ||
               </p>
               
               	  
               <p class="italic">ekoddiṣṭakālān āha |</p>
               
               	  
               <p id="YDh_1.256" class="bold">
                  	    mṛte 'hani prakartavyaṃ pratimāsaṃ tu vatsaram |<br />
                  	    pratisaṃvatsaraṃ caivam ādyam ekādaśe 'hani ||
                  	   <span class="ref">YDh_1.256</span></p>
               
               	  
               <p>mṛte 'hani pratimāsaṃ saṃvatsaraṃ yāvad ekoddiṣṭaṃ kāryam | sapiṇḍīkaraṇād ūrdhvaṃ
                  pratisaṃvatsaram ekoddiṣṭam eva kartavyam | ādyaṃ sarvaikoddiṣṭaprakṛtibhūtam ekoddiṣṭam
                  ekādaśe 'hani | mṛtadivasāparijñāne tacchravaṇadivase amāvāsyāyāṃ vā kāryam | <q class="blue">aparijñāte mṛte 'hany amāvasyāyāṃ śravaṇadivase vā</q> iti <span class="red">smaraṇāt</span> | amāvāsyāyām iti gamanamāsasaṃbandhinyām amāvāsyāyām,
               </p>
               	  
               <p><q class="blue">pravāsadivase deyaṃ tanmāsendukṣaye 'pi vā |</q></p>
               	  
               <p>iti <span class="red">smaraṇāt</span> | mṛte 'hanīty atrāhitāgner viśeṣo <span class="red">jātūkarṇyeno</span>ktaḥ:
               </p>
               	  
               <p><q class="blue">ūrdhvaṃ tripakṣād yac chrāddhaṃ mṛte 'hany eva tad bhavet |<br />
                     	  adhas tu kārayed dāhād āhitāgner dvijanmanaḥ ||</q> iti |
               </p>
               	  
               <p>tatra tripakṣād arvāg yat pretakarma tad dāhadivasād ārabhyāhitāgneḥ kāryam | tripakṣād
                  ūrdhvaṃ yac chrāddhaṃ tan maraṇadivasa evety arthaḥ | anāhitāgnes tu sarvaṃ mṛtāha
                  eva | <q>ādyam ekādaśe 'hani</q> ity āśaucopalakṣaṇam iti kecit | <q>śucinā karma kartavyam</q> iti śudder aṇgatvāt, athāśaucāpagama iti sāmānyena sarveṣāṃ varṇānām upakramya, ekoddiṣṭasya
                  <span class="red">viṣṇunā</span> vihitatvāc ca (ViDh 22.1–4) | tad ayuktam,
               </p>
               	  
               <p><q class="blue">ekādaśe 'hni yac chrāddhaṃ tat sāmānyam udāhṛtam |<br />
                     	  caturṇām api varṇānāṃ sūtakaṃ ca pṛthak pṛthak ||</q></p>
               	  
               <p>iti <span class="red">paiṭhīnasi</span>smaraṇavirodhāt,
               </p>
               	  
               <p><q class="blue">ādyaṃ śrāddham aśuddho 'pi kuryād ekādaśe 'hani |<br />
                     	  kartus tātkālikī śuddhir aśuddhaḥ punar eva saḥ ||</q></p>
               	  
               <p>iti <span class="red">śaṅkha</span>vacanavirodhāc ca | sāmānyopakramaṃ <span class="red">viṣṇu</span>vacanaṃ daśāhāśaucaviṣayam api ghaṭate iti | pratisaṃvatsaraṃ caivam iti pratisaṃvatsaraṃ
                  mṛte 'hany ekoddiṣṭam upadiṣṭaṃ <span class="red">yogīśvareṇa</span> | tathā ca <span class="red">smṛtyantaram |</span></p>
               	  
               <p><q class="blue">varṣe varṣe ca kartavyā mātāpitros tu satkriyā |<br />
                     	  adaivaṃ bhojayec chrāddhaṃ piṇḍam ekaṃ ca nirvapet ||</q> iti |
               </p>
               	  
               <p><span class="red">yamo</span> 'py āha |
               </p>
               	  
               <p><q class="blue">sapiṇḍīkaraṇād ūrdhvaṃ pratisaṃvatsaraṃ sutaiḥ |<br />
                     	  mātāpitroḥ pṛthāk karyam ekoddiṣṭaṃ mṛte 'hani ||</q> iti |
               </p>
               	  
               <p><span class="red">vyāsas</span> tu pārvaṇaṃ pratiṣedhati |
               </p>
               	  
               <p><q class="blue">ekoddiṣṭaṃ parityajya pārvaṇaṃ kurute naraḥ |<br />
                     	  akṛtaṃ tad vijānīyāt sa bhavet pitṛghātakaḥ ||</q> iti |
               </p>
               	  
               <p><span class="red">jamadagnis</span> tu pārvaṇam āha |
               </p>
               	  
               <p><q class="blue">āpādya ca sapiṇḍatvam auraso vidhivat sutaḥ |<br />
                     	  kurvīta darśavac chrāddhaṃ mātāpitroḥ kṣaye 'hani ||</q> iti |
               </p>
               	  
               <p><span class="red">śātātapo</span> 'py āha |
               </p>
               	  
               <p><q class="blue">sapiṇḍīkaraṇaṃ kṛtvā kuryāt pārvaṇavat sadā |<br />
                     	  pratisaṃvatsaraṃ vidvāṃś <span class="red">chāgaley</span>odito vidhiḥ ||</q></p>
               
               	  
               <p>ityevaṃvacanavipratipattau, <span class="underline">dākīṇātyā hy evaṃ vyavasthām āhuḥ</span>: <q class="blue">aurasakṣetrajābhyāṃ mātāpitroḥ kṣayāhe pārvaṇam eva kartavyaṃ dattakādibhir ekoddiṣṭam</q> iti, <span class="red">jātūkarṇya</span>vacanāt,
               </p>
               	  
               <p><q class="blue">pratyabdaṃ pārvaṇenaiva vidhinā kṣetrajaurasau |<br />
                     	  kuryātām itare kuryur ekoddiṣṭaṃ sutā daśa ||</q> iti |
               </p>
               
               	  
               <p><span class="underline">tad asat</span> | na hy atra kṣayāhavacanam asti, api tu pratyabdam iti | santi ca kṣayāhavyatiriktāni
                  pratyabdaśrāddhāny akṣayyatṛtīyāmāghīvaiśākhīprabhṛtiṣu | ato na kṣayāhaviṣayapārvaṇaikoddiṣṭavyavasthāpanayālam
                  | yat tu <span class="red">parāśara</span>vacanam,
               </p>
               	  
               <p><q class="blue">pitur gatasya devatvam aurasasya tripauruṣam |<br />
                     	  sarvatrānekagotrāṇām ekasyaiva mṛte 'hani ||</q></p>
               	  
               <p>iti, tad api na vyavasthāpakam | yasmād asya ayam arthaḥ | devatvaṃ gatasya sapiṇḍīkṛtasya
                  pituḥ sarvatraurasena tripauruṣaṃ pārvaṇam kāryam | anekagotrāṇāṃ bhinnagotrāṇāṃ mātulādīnāṃ
                  kṣaye 'hani yac chrāddhaṃ tad ekasyaivaikoddiṣṭam eveti | kiṃ ca sapiṇḍīkaraṇād ūrdhvam
                  apy ekoddiṣṭam eva kartavyam aurasenāpi ity uktaṃ <span class="red">paiṭhīnasinā |</span></p>
               	  
               <p><q class="blue">ekoddiṣṭaṃ hi kartavyam aurasena mṛte 'hani |<br />
                     	  sapiṇḍīkaraṇād ūrdhvaṃ mātāpitror na pārvaṇam ||</q> iti ||
               </p>
               
               	  
               <p><span class="underline">udīcyāḥ punar</span> evaṃ vyavasthāpayanti: <q class="blue">amāvāsyāyāṃ bhādrapadakṛṣṇapakṣe vā mṛtāhe pārvaṇam anyatra mṛtāha ekoddiṣṭaṃ eva</q> iti,
               </p>
               	  
               <p><q class="blue">amāvāsyākṣayo yasya pretapakṣe 'tha vā punaḥ |<br />
                     	  pārvaṇaṃ tatra kartavyaṃ naikoddiṣṭaṃ kadācana ||</q></p>
               	  
               <p>iti <span class="red">smaraṇāt</span> |
               </p>
               
               	  
               <p><span class="underline">tad api nādriyante vṛddhāḥ</span> | aniścitamūlenānena vacanena niścitamūlānāṃ bahūnāṃ kṣayāhamātrapārvaṇaviṣayāṇāṃ
                  vacanānām amāvāsyāpretapakṣamṛtāhaviṣayatvena atisaṃkocasya ayuktatvāt, sāmānyavacanānarthakyāc
                  ca | tatra hi sāmānyavacanasya viśeṣavacanenopasaṃhāro yatra sāmānyaviśeṣasaṃbandhajñānena
                  vacanadvayam arthavat | yathā saptadaśa sāmidhenīr anubrūyād ity anārabhyādhītasya
                  vikṛtimātraviṣayasya saptadaśavākyasya sāmadhenīlakṣaṇadvārasaṃbandhabodhenārthavato
                  mitravindādiprakaraṇapaṭhitena saptadaśavākyena mitravindādhyadhikārāpūrvasaṃbandha-bodhenārthavatā
                  upasaṃhāraḥ | iha tu dvayor mṛtāhamātraviṣayatvān nārthavatteti | ato 'tra pākṣikaikoddiṣṭanivṛttiphalakatayā
                  pārvaṇaniyamavidhānaṃ yuktam | na caikoddiṣṭavacanānāṃ mātāpitṛkṣayāhaviṣayatvena
                  pārvaṇavacanānāṃ ca tadanyakṣayāhaviṣayatvena vyavasthā yuktā | ubhayatrāpi mātāpitṛsutagrahaṇasya
                  vidyamānatvāt:
               </p>
               	  
               <p><q class="blue">sapiṇḍīkaraṇād ūrdhvaṃ pratisaṃvatsaraṃ sutaiḥ |<br />
                     	  mātāpitroḥ pṛthak kāryam ekoddiṣṭaṃ mṛte 'hani ||</q> iti |
               </p>
               	  
               <p>tathā |</p>
               	  
               <p><q class="blue">āpādya sahapiṇḍatvam auraso vidhivat sutaḥ |<br />
                     	  kurvīta darśavac chrāddhaṃ mātāpitroḥ kṣaye 'hani ||</q> iti |
               </p>
               
               	  
               <p><span class="underline">yad api kaiś cid ucyate</span> mātāpitroḥ kṣayāhe sāgniḥ pārvaṇaṃ kuryān niragnir ekoddiṣṭam iti,
               </p>
               	  
               <p><q class="blue">varṣe varṣe sutaḥ kuryāt pārvaṇaṃ yo 'gnimān dvijaḥ |<br />
                     	  pitror anagnimān dhīra ekoddiṣṭaṃ mṛte 'hani ||</q></p>
               	  
               <p>iti <span class="red">sumantu</span>smaraṇād iti | t
               </p>
               	  
               <p><span class="underline">tad api satpratipakṣatvād upekṣaṇīyam</span> |
               </p>
               	  
               <p><q class="blue">bahvagnayas tu ye viprā ye caikāgnaya eva ca |<br />
                     	  teṣāṃ sapiṇḍanād ūrdhvam ekoddiṣṭaṃ na pārvaṇam ||</q></p>
               	  
               <p>iti<span class="red">smaraṇāt</span> | tatraivaṃ nirṇayaḥ: saṃnyāsināṃ kṣayāhe sutena pārvṇam eva kartavyam,
               </p>
               	  
               <p><q class="blue">ekoddiṣṭaṃ yater nāsti tridaṇḍagrahaṇād iha |<br />
                     	  sapiṇḍīkaraṇābhāvāt pārvaṇaṃ tasya sarvadā ||</q></p>
               	  
               <p>iti <span class="red">pracetaḥ</span>smaraṇāt | amāvāsyākṣayāhe pretapakṣakṣayāhe ca pārvaṇam eva,
               </p>
               	  
               <p><q class="blue">amāvāsyākṣayo yasya pretapakṣe 'tha vā punaḥ |</q></p>
               	  
               <p>ityādivacanasyoktarītyā niyamaparatvāt | anyatra kṣayāhe pārvaṇaikoddiṣṭayor vrīhiyavavad
                  vikalpa eva | tathāpi vaṃśasamācāravyavasthāyāṃ satyāṃ vyavsthito vikalpo 'satyām
                  aicchika ity alam atiprasaṅgena || 1.256 ||
               </p>
               
               	  
               <p class="italic">nityaśrāddhavyatiriktasarvaśrāddhaśeṣam idam abhidhīyate |</p>
               
               	  
               <p id="YDh_1.257" class="bold">
                  	    piṇḍāṃs tu go'javiprebhyo dadyād agnau jale 'pi vā |<br />
                  	    prakṣipet satsu vipreṣu dvijocchiṣṭaṃ na mārjayet ||
                  	   <span class="ref">YDh_1.257</span></p>
               
               	  
               <p>pūrvadattānāṃ piṇḍānāṃ piṇḍasya vā pratipattir iyaṃ gave ajāya brāhmaṇāya vā tadarthine
                  piṇḍān dadyāt | agnāv agādhe jale 'pi vā prakṣipet | kiṃ ca satsu vipreṣu
               </p>
               	  
               <p>bhojanadeśāvasthiteṣu dvijocchiṣṭaṃ na mārjayen nodvāsayet || 1.257 ||</p>
               
               	  
               <p class="italic">bhojyaviśeṣeṇa phalaviśeṣam āha |</p>
               
               	  
               <p id="YDh_1.258" class="bold">
                  	    haviṣyānnena vai māsaṃ pāyasena tu vatsaram |<br />
                  	    mātsyahāriṇakaurabhraśākunacchāgapārṣataiḥ ||
                  	   <span class="ref">YDh_1.258</span></p>
               	  
               <p id="YDh_1.259" class="bold">
                  	    aiṇarauravavārāhaśāśair māṃsair yathākramam |<br />
                  	    māsavṛddhyābhitṛpyanti dattair iha pitāmahāḥ ||
                  	   <span class="ref">YDh_1.259</span></p>
               
               	  
               <p>haviṣyaṃ havir yogyaṃ tilavrīhyādi | yathāha <span class="red">manuḥ</span> |
               </p>
               	  
               <p><q class="blue">tilair vrīhiyavair māṣair adbhir mūlaphalena vā |<br />
                     	  dattena māsaṃ tṛpyanti vidhivat pitaro nṛṇām ||</q> iti | (MDh 3.267)
               </p>
               	  
               <p>tadannaṃ haviṣyānnaṃ tena māsaṃ pitaras tṛpyantīty anāgatena anvayaḥ | pāyasena gavyapayaḥsiddhena
                  saṃvatsaram,
               </p>
               	  
               <p><q class="blue">saṃvatsaraṃ tu gavyena payasā pāyasena ca |</q> (MDh 3.271)
               </p>
               	  
               <p>iti <span class="red">smaraṇāt</span> | matsyo bhakṣyaḥ pāṭhīnādis tasyedaṃ mātsyam | hariṇas tāmramṛgaḥ | eṇaḥ kṛṣṇaḥ,
               </p>
               	  
               <p><q class="blue">eṇaḥ kṛṣṇamṛgo jñeyas tāmro hariṇa ucyate |</q></p>
               	  
               <p>ity<span class="red">āyurveda</span>smaraṇāt | tasyedaṃ hāriṇakam | avir ubhras tatsaṃbandhy aurabhram | śakunis tittiris
                  tatsaṃbandhi śākunam | chāgo 'jas tadīyaṃ chāgam | pṛṣac citramṛgas tanmāṃsaṃ pārṣatam
                  | eṇaḥ kṛṣṇamrgas tatpiśitam aiṇam | ruruḥ śaṃbaras tatprabhavaṃ rauravam | varāha
                  āraṇyasūkaras tajjaṃ vārāham | śaśasyedaṃ śāśam | ebhir māsaiḥ pitṛbhyo dattair, <q>haviṣyānnena vai māsam</q> (YDh 1.258) ityuktatvāt tata ūrdhvaṃ yathākramam ekaikamāsavṛddhyā pitaras tṛpyanti || 1.258
                  || 1.259 ||
               </p>
               
               	  
               <p class="italic">kiṃ ca |</p>
               	  
               <p id="YDh_1.260" class="bold">
                  	    khaḍgāmiṣaṃ mahāśalkaṃ madhu munyannam eva vā |<br />
                  	    lauhāmiṣaṃ mahāśākaṃ māṃsaṃ vārdhrīṇasasya ca ||
                  	   <span class="ref">YDh_1.260</span></p>
               	  
               <p id="YDh_1.261" class="bold">
                  	    yad dadāti gayāsthaś ca sarvam ānantyam aśnute |<br />
                  	    tathā varṣātrayodaśyāṃ maghāsu ca viśeṣataḥ ||
                  	   <span class="ref">YDh_1.261</span></p>
               
               	  
               <p>khaḍgo gaṇḍakas tasya māṃsam | mahāśalko matsyabhedaḥ | madhu mākṣikam | munyannaṃ
                  sarvam āraṇyaṃ nīvārādi | loho raktaś chāgas tadāmiṣaṃ lauhāmiṣam | mahāśākaṃ kālaśākam
                  | vārdhrīṇaso vṛddhaḥ śvetacchāgaḥ,
               </p>
               	  
               <p><q class="blue">tripibaṃ tv indriyakṣīṇaṃ vṛddhaṃ śvetam ajāpatim |<br />
                     	  vārdhrīṇasaṃ tu taṃ prāhur yājñikāḥ śrāddhakarmaṇi ||</q></p>
               	  
               <p>iti <span class="red">yājñika</span>prasiddhaḥ | tripibaḥ pibataḥ karṇau jihvā ca yasya jalaṃ spṛśanti saḥ tribhiḥ pibati
                  iti tripibaḥ, tasya vārdhrīṇasasya māṃsam | yad dadāti gayāsthaś ca yat kiṃcic chākādikam
                  api gayāstho dadāti | caśabdād gaṅgādvārādiṣu ca,
               </p>
               	  
               <p><q class="blue">gaṅgādvāre prayoge ca naimiṣe puṣkare 'rbude |<br />
                     	  saṃnihatyāṃ gayāyāṃ ca śrāddham akṣayyatāṃ vrajet ||</q></p>
               	  
               <p><q>ānantyam aśnute</q> ity anantaphalahetutvaṃ prāpnote | <q>ānantyam aśnute</q> iti pratyekam abhisaṃbadhyate | tathā varṣātrayodaśyāṃ bhādrapadakṛṣṇatrayodaśyāṃ
                  viśeṣato maghāyuktāyāṃ yat kiṃcid dīyate tat sarvam ānantyam aśnuta iti gatena saṃbandhaḥ
                  || atra yady api munyannamāṃsamadhvādīni sarvavarṇānāṃ sāmānyena śrāddhe yogyāni darśitāni
                  tathāpi <span class="red">pulastyo</span>ktā vyavasthādaraṇīyā |
               </p>
               	  
               <p><q class="blue">munyannaṃ brāhmaṇasyoktaṃ māṃsaṃ kṣatriyavaiśyayoḥ |<br />
                     	  madhupradānaṃ śūdrasya sarveṣāṃ cāvirodhi yat ||</q> iti |
               </p>
               	  
               <p>asyārthaḥ: munyannaṃ nīvārādi yac chrāddhayogyam uktaṃ tad brāhmaṇasya pradhānaṃ samagraphaladam
                  | yac ca māṃsam uktaṃ tat kṣatriyavaiśyayoḥ pradhānam | yat kṣaudram uktaṃ tac chūdrasya
                  | etat tritayavyatiriktaṃ yad avirodhi yad apratiṣiddhaṃ vāstukādi yac ca vihitaṃ
                  haviṣyaṃ kālaśākādi tat sarveṣāṃ samagraphaladam iti || 1.260 || 1.261 ||
               </p>
               
               	  
               <p class="italic">tithiviśeṣāt phalaviśeṣam āha |</p>
               
               	  
               <p id="YDh_1.262" class="bold">
                  	    kanyāṃ kanyāvedinaś ca paśūn vai satsutān api |<br />
                  	    dyūtaṃ kṛṣiṃ vaṇijyāṃ ca dviśaphaikaśaphāṃs tathā ||
                  	   <span class="ref">YDh_1.262</span></p>
               	  
               <p id="YDh_1.263" class="bold">
                  	    brahmavarcasvinaḥ putrān svarṇarūpye sakupyake |<br />
                  	    jñātiśraiṣṭhyaṃ sarvakāmān āpnoti śrāddhadaḥ sadā ||
                  	   <span class="ref">YDh_1.263</span></p>
               	  
               <p id="YDh_1.264" class="bold">
                  	    pratipatprabhṛtiṣv ekāṃ varjayitvā caturdaśīm |<br />
                  	    śastreṇa tu hatā ye vai tebhyas tatra pradīyate ||
                  	   <span class="ref">YDh_1.264</span></p>
               
               	  
               <p>kanyāṃ rūpalakṣaṇaśīlavatīm | kanyāvedino jāmātaro buddhirūpalakṣaṇasaṃpannāḥ | paśavaḥ
                  kṣudrā ajādayaḥ | satsutāḥ sanmārgavartinaḥ | dyūtaṃ dyūtavijayaḥ | kṛṣiḥ kṛṣiphalam
                  | vaṇijyā vāṇijyalābhaḥ | dviśaphā gavādayaḥ | ekaśaphā aśvādayaḥ | brahmavarcasvinaḥ
                  putrāḥ vedādhyayanatadarthānuṣṭhānajanitaṃ tejo brahmavarcasaṃ tadvantaḥ | svarṇarūpye
                  hemarajate | tadvyatiriktaṃ trapusīsakādi kupyakam | jñātiśraiṣṭyaṃ jñātiṣūtkṛṣṭvam
                  | sarvakāmāḥ kāmyanta iti kāmāḥ svargaputrapaśvādayaḥ | etāni kanyādīni caturdaśaphalāni
                  kṛṣṇapakṣapratipatprabhṛtiṣv amāvāsyāparyantāsu caturdaśīvarjitāsu caturdaśāsu tithiṣu
                  śrāddhado yathākramam āpnoti | ye kecana śastrahatās tebhyaḥ kṛṣṇacaturdaśyām ekoddiṣṭavidhinā
                  śrāddhaṃ dadyād yadi brāhmaṇādihatā na bhavanti,
               </p>
               	  
               <p><q class="blue">samatvam āgatasyāpi pituḥ śastrahatasya vai |<br />
                     	  ekoddiṣṭaṃ sutaiḥ kāryaṃ caturdaśyāṃ mahālayaḥ ||</q></p>
               	  
               <p>iti <span class="red">smaraṇāt</span> | samatvam āgatsya sapiṇḍīkṛtasya mahālaye bhādrapadakṛṣṇacaturdaśyāṃ śastrahatasya
                  eva śrāddha nānyasyeti niyamyate na punḥ śastrahatasya caturdaśyām eveti | etaś ca
                  kṣayāhādau śastrahatsyāpi yathāprāptam eva śrāddham | na ca bhādrapadakṛṣṇapakṣa evāyaṃ
                  śrāddhavidhir iti mantavyam, <q>prauṣṭapadyām aparapakṣe māsi māsi caivam</q> iti <span class="red">śaunaka</span>smaraṇāt || 1.262 || 1.263 || 1.264 ||
               </p>
               
               	  
               <p class="italic">nakṣatraviśeṣāt phalaviśeṣam āha |</p>
               
               	  
               <p id="YDh_1.265" class="bold">
                  	    svargaṃ hy apatyam ojaś ca śauryaṃ kṣetraṃ balaṃ tathā |<br />
                  	    putraṃ śraiṣthyaṃ ca saubhāgyaṃ samṛddhiṃ mukhyatāṃ śubhām ||
                  	   <span class="ref">YDh_1.265</span></p>
               	  
               <p id="YDh_1.266" class="bold">
                  	    pravṛttacakratāṃ caiva vāṇijyaprabhṛtīn api |<br />
                  	    arogitvaṃ yaśo vītaśokatāṃ paramāṃ gatim ||
                  	   <span class="ref">YDh_1.266</span></p>
               	  
               <p id="YDh_1.267" class="bold">
                  	    dhanaṃ vedān bhiṣaksiddhiṃ kupyaṃ gā apy ajāvik am |<br />
                  	    aśvān āyuś ca vidhivad yaḥ śrāddhaṃ saṃprayacchati ||
                  	   <span class="ref">YDh_1.267</span></p>
               	  
               <p id="YDh_1.268" class="bold">
                  	    kṛttikādibharaṇyantaṃ sa kāmān āpnuyād imān |<br />
                  	    āstikaḥ śraddadhānaś ca vyapetamadamatsaraḥ ||
                  	   <span class="ref">YDh_1.268</span></p>
               
               	  
               <p>kṛttikām ādiṃ kṛtvā bharaṇyantaṃ pratinakṣatraṃ yaḥ śrāddhaṃ dadāti sa yathākramaṃ
                  svargādīn āyuḥparyantān kāmān avāpnoti yady āstikaḥ śraddhadhāno vyapetamadamatsaraś
                  ca bhavati | āstiko viśvāsavān | śraddadhāna ādarātiśayayuktaḥ | vyapetamadamatsaraḥ
                  mado garvaḥ matsara īrṣyā tābhyāṃ rahitaḥ | svargaṃ niratiśayasukham | apatyam aviśeṣeṇa
                  | oja ātmaśaktyatiśayaḥ | śauryaṃ nirbhayatvam | kṣetraṃ phalavat | balaṃ śārīraṃ
                  | putro guṇavān | śraiṣṭhyaṃ jñātiṣu | saubhāgyaṃ janapriyatā | samṛddhir dhanādeḥ
                  | mukhyatā agryatā | śubhaṃ sāmānyena | pravṛttacakratā apratihatājñatā | vaṇijyaprabhṛtayo
                  vāṇijyakusīdakṛṣigorakṣāḥ | arogitvam anāmayayogitvam | yaśaḥ prakhyātiḥ | vītaśokatā
                  iṣṭaviyogādijanitaduḥkhābhāvaḥ | paramā gatir brahmalokaprāptiḥ | dhanaṃ suvarṇādi
                  | vedā ṛgvedādayaḥ | bhiṣaksiddhir auṣadhaphalāvāptiḥ | kupyaṃ suvarṇarajatavyatiriktaṃ
                  tāmrādi | gāvaḥ prasiddhāḥ | ajāś ca avayaś ca aśvāś ca | āyur dīrghajīvanam || 1.265
                  || 1.266 || 1.267 || 1.268 ||
               </p>
               
               	  
               <p class="italic"><q>māsavṛddhyābhitṛpyanti dattair iha pitāmahāḥ</q> (YDh 1.259) ity anena pitṝṇāṃ śrāddhena tṛptir bhavatīty uktam | tad anupapannam, prātisvikaśubhāśubhakarmavaśena
                  svarganarakādigatānāṃ manuṣyāṇāṃ putrādibhir dattair annapānādibhis tṛptyasaṃbhavāt
                  | saṃbhave 'pi svayam ātmanāpy anīśāḥ kathaṃ svargādiphalaṃ prayacchanti | ity ata
                  āha |
               </p>
               
               	  
               <p id="YDh_1.269" class="bold">
                  	    vasurudrāditisutāḥ pitaraḥ śrāddhadevatāḥ |<br />
                  	    prīṇayanti manuṣyāṇāṃ pitṝn śrāddhena tarpitāḥ ||
                  	   <span class="ref">YDh_1.269</span></p>
               	  
               <p id="YDh_1.270" class="bold">
                  	    āyuḥ prajāṃ dhanaṃ vidyāṃ svargaṃ mokṣaṃ sukhāni ca |<br />
                  	    prayacchanti tathā rājyaṃ prītā nṛṇāṃ pitāmahāḥ ||
                  	   <span class="ref">YDh_1.270</span></p>
               	  
               	  
               <p>na hy atra devadattādaya eva śrāddhakarmaṇi saṃpradānabhūtāḥ pitrādiśabdair ucyante
                  kiṃ tv adhiṣṭhātṛvasvādidevatāsahitā eva | yathā devadattādiśabdair na śarīramātraṃ
                  nāpy ātmamātraṃ kiṃ tu śarīraviśiṣṭā ātmāna ucyante, evam adhiṣṭhātṛdevatāsahitā eva
                  devadattādayaḥ pitrādiśabdair ucyante | ataś cādhiṣṭhātṛdevatā vasvādayaḥ putrādibhir
                  dattenānnapānādinā tṛptāḥ santas tān api devadattādīṃs tarpayanti kartṝṃś ca putrādīn
                  phalena saṃyojayanti | yathā mātā garbhapoṣaṇāyāny adattena dohadānnapānādinā svayam
                  upabhuktena tṛptā satī svajaṭharagatam apy apatyaṃ tarpayati dohadānnādipradāyinaś
                  ca pratyupakāraphalena saṃyojayati tadvad vasavo rudrā aditisutā ādityā eva ye pitaraḥ
                  pitṛpitāmahaprapitāmahaśabdavācyāḥ na kevalaṃ devadattādaya eva śrāddhadevatāḥ śrāddhakarmaṇi
                  saṃpradānabhūtāḥ kiṃ tu manuṣyāṇāṃ pitṝn devadattādīn svayaṃ śrāddhena tarpitās tarpayanti
                  jñānaśaktyatiśayayogena | kiṃ ca na kevalaṃ pitṝṃs tarpayanty api tu śrāddhakāribhya
                  āyuḥ prajāṃ dhanaṃ vidyāṃ svargaṃ mokṣaṃ sukhāni rājyaṃ ca | cakārāt tatra tatra śāstroktam
                  anyad api phalaṃ svayaṃ prītāḥ pitāmahā vasvādayaḥ prayacchantīti || 1.269 || 1.270
                  ||
               </p>
               
               	  
               <p>iti śrāddhaprakaraṇam</p>
               	
            </div>
            	
            <div id="d1e10682">
               	  
               <h3>atha gaṇapatikalpaprakaraṇam</h3>
               
               	  
               <p class="italic">dṛṣṭādṛṣṭaphalasādhanāni karmāṇy abhihitāny apy abhidhāsyante ca teṣāṃ svarūpaniṣpattiḥ
                  phalasādhanatvaṃ cāvighnena bhavatīty avighnārthaṃ karma vidhāsyan vighnasya kārakajñāpakahetūn
                  āha |
               </p>
               
               	  
               <p id="YDh_1.271" class="bold">
                  	    vināyakaḥ karmavighnasiddhyarthaṃ viniyojitaḥ |<br />
                  	    gaṇānām ādhipatye ca rudreṇa brahmaṇā tathā ||
                  	   <span class="ref">YDh_1.271</span></p>
               
               	  
               <p><q>vināyakaḥ karmavighnasiddhyartham</q> ityādinobhayavighnahetuparijñānād vighnasya prāgbhāvaparipālanāyopasthitasya pradhvaṃsāya
                  vā prekṣāpūrvakāriṇaḥ pravartante, rogasyevobhayavidhahetuparijñānāt | vināyako vighneśvaraḥ
                  puruṣārthasādhanānāṃ karmaṇāṃ vighnasiddhyarthaṃ svarūpaphalasādhanatvavighātasiddhaye
                  viniyojitaḥ niyuktaḥ rudreṇa brahmaṇā cakārād viṣṇunā ca gaṇānāṃ puṣpadantaprabhṛtīnām
                  ādhipatye svāmye || 1.271 ||
               </p>
               
               	  
               <p class="italic">evaṃ vighnasya kārakahetum uktvā jñāpakahetupradarśanārtham āha |</p>
               
               	  
               <p id="YDh_1.272" class="bold">
                  	    tenopasṛṣṭo yas tasya lakṣaṇāni nibodhata |<br />
                  	    svapne'vagāhate 'tyarthaṃ jalaṃ muṇḍāṃś ca paśyati ||
                  	   <span class="ref">YDh_1.272</span></p>
               	  
               <p id="YDh_1.273" class="bold">
                  	    kāṣāyavāsasaś caiva kravyādāṃś cādhirohati |<br />
                  	    antyajair gardabhair uṣṭraiḥ sahaikatrāvatiṣṭhate ||
                  	   <span class="ref">YDh_1.273</span></p>
               	  
               <p class="bold">vrajann api tathāthmānaṃ manyate 'nugataṃ paraiḥ | <span class="ref">YDh_1.274ab</span></p>
               
               	  
               <p>tena vināyakenopasṛṣṭo gṛhīto yas tasya lakṣaṇāni jñāpakāni nibodhata jānīdhvaṃ he
                  munayaḥ | punar munīnāṃ pratyavamarśaḥ śāntiprakaraṇaprārambhārthaḥ | svapne svapnāvasthāyāṃ
                  jalam atyartham avagāhate srotasā hriyate nimajjati vā | muṇḍitaśirasaḥ puruṣān paśyati
                  | kāṣāyavāsaso raktanīlādivasraprāvaraṇāṃś ca | kravyādā nāma māṃsāśinaḥ pakṣiṇaḥ
                  gṛdhrādīn mṛgāṃś ca vyāghrādīn adhirohati | tathāntyajaiś caṇḍālādibhiḥ gardabhaiḥ
                  kharair uṣṭraiḥ kramelakaiḥ saha parivṛtas tiṣṭhati | vrajan gacchann ātmānaṃ paraiḥ
                  śatrubhiḥ pṛṣṭhato dhāvadbhir anugatam abhibhūyamānaṃ manyate || 1.272 || 1.273 ||
               </p>
               
               	  
               <p class="italic">evaṃ svapnadarśanāny uktvā pratyakṣaliṇgāny āha |</p>
               
               	  
               <p class="bold">vimanā viphalārambhaḥ saṃsīdaty animittataḥ || <span class="ref">YDh_1.274cd</span></p>
               	  
               <p id="YDh_1.275" class="bold">
                  	    tenopasṛṣṭo labhate na rājyaṃ rājanandanaḥ |<br />
                  	    kumārī ca na bhartāram apatyaṃ garbham aṅganā ||
                  	   <span class="ref">YDh_1.275</span></p>
               	  
               <p id="YDh_1.276" class="bold">
                  	    ācāryatvaṃ śrotriyaś ca na śiṣyo 'dhyayanaṃ tathā |<br />
                  	    vaṇig lābhaṃ na cāpnoti kṛṣiṃ cāpi kṛṣīvalaḥ ||
                  	   <span class="ref">YDh_1.276</span></p>
               
               	  
               <p>vimanā vikṣiptacittaḥ | viphalārambhaḥ viphalā ārambhā yasya sa tathoktaḥ na kvacit
                  phalam āpnoti | saṃsīdaty animittataḥ vinā kāraṇena dīnamanasko bhavati | rājanandano
                  rājakule jātaḥ śrutaśauryadhairyādiguṇayukto 'pi rājyaṃ na labhate | kumārī rūpalakṣaṇābhijanādisaṃpannāpīpsitaṃ
                  bhartāram | aṅganā garbhiṇy apatyam | ṛtumatī garbham | adhyayanatadarthajñāne saty
                  apy ācāryatvaṃ śrotriyaḥ | vinayācārādiyukto 'pi śiṣyo 'dhyayanaṃ śravaṇaṃ vā | na
                  labhata iti sarvatra saṃbadhyate | vaṇik vāṇijyopajīvī tatra kuśalo 'pi dhānyādikrayavikrayādiṣu
                  lābham | kṛṣīvalaḥ karṣakas tatrābhiyukto 'pi kṛṣiphalaṃ nāpnoti | evaṃ yo yayā vṛttyā
                  jīvati sa tatra niṣphalārambhaś cet tenopasṛṣṭo veditavyaḥ || 1.274 || 1.275 || 1.276
                  ||
               </p>
               
               	  
               <p class="italic">evaṃ kārakajñāpakahetūn abhidhāya vighnopaśāntyarthaṃ karmavidhānam āha |</p>
               
               	  
               <p class="bold">snapanaṃ tasya kartavyaṃ puṇye 'hni vidhipūrvakam | <span class="ref">YDh_1.277ab</span></p>
               	  
               	  
               <p>tasya vināyakopasṛṣṭasya, anāgatavināyakopasargaparihārārthino vā, snapanam abhiṣecanaṃ
                  kartavyam | puṇye svānukūlanakṣatrādiyukte | ahni divase na rātrau | vidhipūrvakaṃ
                  śāstroktetikartavyatāsahitam ||
               </p>
               
               	  
               <p class="italic">snapanavidhim āha |</p>
               
               	  
               <p class="bold">gaurasarṣapakalkena sājyenotsāditasya ca || <span class="ref">YDh_1.277cd</span></p>
               	  
               <p id="YDh_1.278" class="bold">
                  	    sarvauṣadhaiḥ sarvagandhair viliptaśirasas tathā |<br />
                  	    bhadrāsanopaviṣṭasya svastivācyā dvijāḥ śubhāḥ ||
                  	   <span class="ref">YDh_1.278</span></p>
               
               	  
               <p>gaurasarṣapakalkena siddhārthapiṣṭena sājyena ghṛtalolīkṛtenotsāditasyodvartitāṅgasya
                  tathā sarvauṣadhaiḥ priyaṅgunāgakesarādibhiḥ sarvagandhaiś candanāgurukastūrikādibhir
                  viliptaśiraso vakṣyamāṇabhadrāsanopaviṣṭasya puruṣasya dvijā brāhmaṇāḥ śubhāḥ śrutādhyayanavṛttasaṃpannāḥ
                  śobhanākṛtayaś catvāro 'sya <q>svasti bhavanto bruvantu</q> iti vācyāḥ | asmin samaye <span class="red">gṛhyo</span>ktamārgeṇa puṇyāhavācanaṃ kuryād ity arthaḥ || 1.277 || 1.278 ||
               </p>
               
               	  
               <p class="italic">kiṃ ca |</p>
               	  
               <p id="YDh_1.279" class="bold">
                  	    aśvasthānād gajasthānād valmīkāt saṃgamād dhradāt |<br />
                  	    mṛttikāṃ rocanāṃ gandhān guggulaṃ cāpsu nikṣipet ||
                  	   <span class="ref">YDh_1.279</span></p>
               	  
               <p id="YDh_1.280" class="bold">
                  	    yā āhṛtā hy ekavarṇaiś caturbhiḥ kalaśair hradāt |<br />
                  	    carmaṇy ānaḍuhe rakte sthāpyaṃ bhadrāsanaṃ tataḥ ||
                  	   <span class="ref">YDh_1.280</span></p>
               
               	  
               <p>aśvasthānagajasthānavalmīkasaritsaṃgamāśoṣyahradebhya āhṛtāṃ pañcavidhāṃ mṛdaṃ gorocanaṃ
                  gandhān candanakuṅkumāguruprabhṛtīn guggulaṃ ca tāsv apsu vinikṣpipet | yā āpa āhṛtā
                  ekavarṇaiḥ samānavarṇaiś caturbhiḥ kumbhair avraṇāsphuṭitākālakaiḥ hṛddād aśoṣyāt
                  saṃgamād vā | tataś cānuḍuhe carmaṇi rakte lohitavarṇe uttaralomani prācīnagrīve bhadraṃ
                  manoramam āsanaṃ śrīparṇīnirmitaṃ sthāpyam | tata uktodakamṛttikāgandhādisahitāṃś
                  cūtādipallavopaśobhitānanān sragdāmaveṣṭitakaṇṭhāṃś candanacarcitān navāhatavastravibhūṣitāṃś
                  catasṛṣu pūrvādidikṣu sthāpayitvā śucau sulipte sthaṇḍile racitapañcavarṇasvastike
                  lohitam ānaḍuhaṃ carmottaraloma prācīnagrīvam āstīrya tasyopari śvetavastrapracchāditam
                  āsanaṃ sthāpayed ity etad bhadrāsanam | tasminn upaviṣṭasya svastivācyā dvijāḥ ||
                  1.279 || 1.280 ||
               </p>
               
               	  
               <p class="italic">kiṃ ca |</p>
               	  
               <p id="YDh_1.281" class="bold">
                  	    sahasrākṣaṃ śatadhāram ṛṣibhiḥ pāvanaṃ kṛtam |<br />
                  	    tena tvām abhiṣiñcāmi pāvamānyaḥ punantu te ||
                  	   <span class="ref">YDh_1.281</span></p>
               
               	  
               <p>svastivācanānantaraṃ jīvatpatiputrābhiḥ rūpaguṇaśālinībhiḥ suveṣābhiḥ kṛtamaṅgalaṃ
                  pūrvadigdeśāvasthitaṃ kalaśam ādāyānena mantreṇābhiṣiñced guruḥ | sahasrākṣam anekaśaktikaṃ
                  bahupravāham ṛṣibhir <span class="red">manv</span>ādibhir yud udakaṃ pāvanaṃ pavitraṃ kṛtam utpāditaṃ tenodakena tvāṃ vināyakopasṛṣṭam
                  vināyakopasargaśāntaye abhiṣiñcāmi | pāvamānyaś caitā āpas tvāṃ punantu || 1.281 ||
               </p>
               
               	  
               <p id="YDh_1.282" class="bold">
                  	    bhagaṃ te varuṇo rājā bhagaṃ sūryo bṛhaspatiḥ |<br />
                  	    bhagam indraś ca vāyuś ca bhagaṃ saptarṣayo daduḥ ||
                  	   <span class="ref">YDh_1.282</span></p>
               
               	  
               <p>tad anantaraṃ dakṣiṇadeśāvasthitaṃ dvitīyaṃ kalaśam ādāyānena mantreṇābhiṣiñcet |
                  bhagaṃ kalyāṇaṃ te tubhyaṃ varuṇo rājā bhagaṃ sūryo bhagaṃ bṛhaspatiḥ bhagam indraś
                  ca vāyuś ca bhagaṃ saptarṣayaś ca dadur iti || 1.282 ||
               </p>
               
               	  
               <p id="YDh_1.283" class="bold">
                  	    yat te keśeṣu daurbhāgyaṃ sīmante yac ca mūrdhani |<br />
                  	    lalāṭe karṇayor akṣṇor āpas tad ghnantu sarvadā ||
                  	   <span class="ref">YDh_1.283</span></p>
               
               	  
               <p>tatas tṛtīyaṃ kalaśam ādāyānena mantreṇābhiṣiñcet | te tava keśeṣu yad daurbhāgyam
                  akalyāṇam sīmante mūrdhani ca lalāṭe karṇayor akṣṇoś ca tat sarvam āpo devyo ghnantu
                  upaśamayantu sarvadeti || 1.283 ||
               </p>
               
               	  
               <p id="YDh_1.284" class="bold">
                  	    snātasya sārṣapaṃ tailaṃ sruveṇaudumbareṇa tu |<br />
                  	    juhuyān mūrdhani kuśān savyena parigṛhya ca ||
                  	   <span class="ref">YDh_1.284</span></p>
               
               	  
               <p>tataś caturthaṃ kalaśam ādāya pūrvoktais tribhir mantrair abhiṣiñcet | sarvamantraiś
                  caturtham iti mantraliṅgāt | uktena prakāreṇa kṛtābhiṣekasya mūrdhani savyapāṇigṛhītakuśāntarhite
                  sārṣapaṃ tailaṃ udumbaravṛkṣodbhavena sraveṇa vakṣyamāṇair mantrair juhuyād ācāryaḥ
                  || 1.284 ||
               </p>
               
               	  
               <p id="YDh_1.285" class="bold">
                  	    mitaś ca saṃmitaś caiva tathā śālakaṭaṅkaṭau |<br />
                  	    kūṣmāṇḍo rājaputraś cety ante svāhāsamanvitaiḥ ||
                  	   <span class="ref">YDh_1.285</span></p>
               	  
               <p class="bold">nāmabhir balimantraiś ca namaskārasamanvitaiḥ | <span class="ref">YDh_1.286ab</span></p>
               
               	  
               <p>mitasaṃmitādibhir vināyakasya nāmabhiḥ svāhākārāntaiḥ praṇavādibhir juhuyād iti gatena
                  saṃbandhaḥ | svāhākārayogāc caturthī vibhaktiḥ | ataś ca oṃ mitāya svāhā oṃ saṃmitāya
                  svāhā oṃ śālāya svāhā oṃ kaṭaṅkaṭāya svāhā oṃ kūṣmāṇḍāya svāhā oṃ rājaputrāya svāheti
                  ṣaṇmantrā bhavanti | anantaraṃ laukike 'gnau sthālīpākavidhinā caruṃ śrapayitvā etair
                  eva ṣaḍbhir mantrais tasminn evāgnau hutvā taccheṣaṃ balimantrair indrāgniyamanirṛtivaruṇavāyusomeśānabrahmānantānāṃ
                  nāmabhiś caturthyantair namo'nvitais tebhyo baliṃ dadyāt || 1.286 ||
               </p>
               
               	  
               <p class="italic">anantaraṃ kiṃ kuryād ity āha |</p>
               
               	  
               <p class="bold">dadyāc catuṣpathe śūrpe kuśān āstīrya sarvataḥ || <span class="ref">YDh_1.286cd</span></p>
               	  
               <p id="YDh_1.287" class="bold">
                  	    kṛtākṛtāṃs tandulāṃś ca palalaudanam eva ca |<br />
                  	    matsyān pakvāṃs tathaivāmān māṃsam etāvad eva tu ||
                  	   <span class="ref">YDh_1.287</span></p>
               	  
               <p id="YDh_1.288" class="bold">
                  	    puṣpaṃ citraṃ sugandhaṃ ca surāṃ ca trividhām api |<br />
                  	    mūlakaṃ pūrikāpūpāṃs tathaivoṇḍerakasrajaḥ ||
                  	   <span class="ref">YDh_1.288</span></p>
               	  
               <p id="YDh_1.289" class="bold">
                  	    dadhy annaṃ pāyasaṃ caiva guḍapiṣṭaṃ samodakam |<br />
                  	    etān sarvān samāhṛtya bhūmau kṛtvā tataḥ śiraḥ ||
                  	   <span class="ref">YDh_1.289</span></p>
               	  
               <p class="bold">vināyakasya jananīm upatiṣṭhet tato 'mbikām | <span class="ref">YDh_1.290ab</span></p>
               
               	  
               <p>kṛtākṛtādyupahāradravyajātaṃ vināyakasyopāhṛtya saṃnidhānāt tajjananyāś ca śirasā
                  bhūmiṃ gatvā,
               </p>
               	  
               <p><q class="blue">tatpuruṣāya viḍmahe vakratuṇḍāya dhīmahi |<br />
                     	  tan no dantī pracodayāt |</q></p>
               	  
               <p>ity anena mantreṇa vināyakaṃ,</p>
               	  
               <p><q class="blue">subhagāyai viḍmahe kāmamālinyai dhīmahi |<br />
                     	  tan no gaurī pracodayāt |</q></p>
               	  
               <p>ity anenāmbikāṃ ca namas kuryāt | tata upahārśeṣam āstīrṇakuśe śūrpe nidhāya catuṣpathe
                  nidadhyāt,
               </p>
               	  
               <p><q class="blue">baliṃ gṛhṇantv imaṃ devā ādityā vasavas tathā |<br />
                     	  marutaś cāśvinau rudrāḥ suparṇāḥ pannagā grahāḥ ||<br />
                     	  asurā yātudhānāś ca piśācoragamātaraḥ |<br />
                     	  śākinyo yakṣavetālā yoginyaḥ pūtanāḥ śivāḥ ||<br />
                     	  jṛmbhakāḥ siddhagandharvā māyāvidyādharā narāḥ |<br />
                     	  dikpālā lokapālāś ca ye ca vighnavināyakāḥ ||<br />
                     	  jagatāṃ śāntikartāro brahmādyāś ca maharṣayaḥ |<br />
                     	  mā vighno mā ca me pāpaṃ mā santu paripanthinaḥ ||<br />
                     	  saumyā bhavantu tṛptāś ca bhūtapretāḥ sukhāvahāḥ ||</q></p>
               	  
               <p>ityetair mantraiḥ || kṛtākṛtāḥ sakṛdavahatās tandulāḥ | palalaṃ tilapiṣṭaṃ tanmiśra
                  odanaḥ palalaudanaḥ | matsyāḥ pakvā apakvāś ca | māṃsam etāvad eva pakvam apakvaṃ
                  ca | puṣpaṃ citraṃ raktapītādinānāvarṇam | candanādi sugandhidravyam | surā trividhā
                  gauḍī mādhvī paiṣṭī ca | mūlakaṃ mūlakaḥ kandākāro bhakṣyaviśeṣaḥ | pūrikā prasiddhā
                  | apūpo 'snehapakvo godhūmavikāraḥ | uṇḍerakasraja uṇḍerakāḥ piṣṭādimayyas tāḥ protāḥ
                  srajaḥ | dadhyannaṃ dadhimiśram annaṃ | pāyasaṃ kṣaireyī | guḍapiṣṭaṃ guḍamiśraṃ śālyādipiṣṭam
                  | modakāḥ laḍḍukāḥ | anantaraṃ vināyakaṃ tajjananīm ambikāṃ vakṣyamāṇamantreṇopatiṣṭhet
                  || 1.286 – 1.289 ||
               </p>
               
               	  
               <p class="italic">kiṃ kṛtvety āha |</p>
               
               	  
               <p class="bold">dūrvāsarṣapapuṣpāṇāṃ dattvārghyaṃ pūrṇam añjalim || <span class="ref">YDh_1.290cd</span></p>
               
               	  
               <p>sakusumodakenārghyaṃ dattvā dūrvāsarṣapapuṣpāṇāṃ pūrvam añjaliṃ dattvopatiṣṭhed iti
                  gatena saṃbandhaḥ || 1.290 ||
               </p>
               
               	  
               <p class="italic">upasthānamantram āha |</p>
               
               	  
               <p id="YDh_1.291" class="bold">
                  	    rūpaṃ dehi yaśo dehi bhagaṃ bhagavan dehi me |<br />
                  	    putrān dehi dhanaṃ dehi sarvakāmāṃś ca dehi me ||
                  	   <span class="ref">YDh_1.291</span></p>
               	  
               <p id="YDh_1.292" class="bold">
                  	    tataḥ śuklāmbaradharaḥ śuklamālyānulepanaḥ |<br />
                  	    brāhmaṇān bhojayed dadyād vastrayugmaṃ guror api ||
                  	   <span class="ref">YDh_1.292</span></p>
               
               	  
               <p>ambikopasthāne <q>bhagavatī</q> ity ūhaḥ<span class="note">Pāṇḍeya and Seltur read: vināyakopasthāne <q>bhagavan</q> ity ūhaḥ.</span> | tato 'bhiṣekānantaraṃ yajamānaḥ śuklāmbaradharaḥ śuklamālyānulepano brāhmaṇān bhojayed
                  yathāśakti | gurave śrutādhyayanavṛttasaṃpannāya vināyaksnapanvidhijñāya vastrayugmaṃ
                  dadyāt | apiśabdād yathāśakti dakṣiṇāṃ vināyakoddeśena brāhmaṇebhyaś ca | tatrāyaṃ
                  prayogakramaḥ | caturbhir brāhmaṇaiḥ sārdham uktalakṣaṇo gurur mantrajño bhadrāsanaracanānantaraṃ
                  tatsaṃnidhau vināyakaṃ tajjananīṃ coktamantrābhyāṃ gandhapuṣpādibhiḥ samabhyarcya
                  caruṃ śrapayitvā bhadrāsanopaviṣṭasya yajamānasya puṇyāhavācanaṃ kṛtvā caturbhiḥ kalaśair
                  abhiṣicya sārṣapaṃ tailaṃ śirasi hutvā caruhomaṃ vidhāyābhiṣekaśālāyāṃ caturdikṣu
                  indrādilokapālebhyo baliṃ dadyāt | yajamānas tu snānānantaraṃ śuklamālyāmbaradharo
                  guruṇā sahito vināyakāmbikābhyām upahāraṃ dattvā śirasā bhūmiṃ natvā kusumodakenārghyaṃ
                  dattvā dūrvāsarṣapapuṣpāñjaliṃ ca dattvā vināyakam ambikāṃ copatiṣṭhet | gurur upahāraśeṣaṃ
                  śūrpe kṛtvā catvare nidadhyāt | anantaraṃ vastrayugmaṃ dakṣiṇāṃ brāhmaṇabhojanaṃ ca
                  dadyād iti || iti vināyakasnapanvidhiḥ || 1.291 || 1.292 ||
               </p>
               
               	  
               <p class="italic">asyaiva vināyakasnapanasyoktopasaṃhāreṇa saṃyogāntaraṃ darśayitum āha |</p>
               
               	  
               <p id="YDh_1.293" class="bold">
                  	    evaṃ vināyakaṃ pūjya grahāṃś caiva vidhānataḥ |<br />
                  	    karmaṇāṃ phalam āpnoti śriyaṃ cāpnoty anuttamām ||
                  	   <span class="ref">YDh_1.293</span></p>
               
               	  
               <p>evam uktena prakāreṇa vināyakaṃ saṃpūjya karmaṇāṃ phalam avighnenāpnotīty uktopasaṃhāraḥ
                  | saṃyogāntaram āha, śriyaṃ cotkṛṣṭatamām āpnotīti | śrīkāmaś cānaiva vighānena vināyakaṃ
                  pūjayed ity arthaḥ | ādityādigrahapīḍāśāntikāmasya lakṣmyādikāmasya ca grahapūjādikalpaṃ
                  vidhāsyan grahapūjām upakṣipati <q>grahāṃś aiva vidhānata</q> iti | grahān ādityādīn vakṣyamāṇena vidhinā saṃpūjya karmaṇāṃ siddhim āpnoti śriyaṃ
                  cāpnoti || 1.293 ||
               </p>
               
               	  
               <p class="italic">nityakāmyasaṃyogān āha |</p>
               
               	  
               <p id="YDh_1.294" class="bold">
                  	    ādityasya sadā pūjāṃ tilakaṃ svāminas tathā |<br />
                  	    mahāgaṇapateś caiva kurvan siddhim avāpnuyāt ||
                  	   <span class="ref">YDh_1.294</span></p>
               
               	  
               <p>ādityasya bhagavataḥ sadā pratidivasaṃ raktacandanakuṅkumakusumādibhiḥ pūjāṃ kurvan,
                  skandasya mahāgaṇapateś ca nityaṃ pūjāṃ kurvan, siddhiṃ mokṣam ātmajñānadvāreṇa prāpnoti
                  iti nityasaṃyogaḥ | ādityaskandagaṇapatīnām anyatamasya sarveṣāṃ vā tilakaṃ svarṇādinirmitaṃ
                  rūpyanirmitaṃ vā kurvan siddhim abhilaṣitām āpnoti | tathā cakṣuṣī ceti kāmyasaṃyogaḥ
                  || 1.294 ||
               </p>
               
               	  
               <p>iti mahāgaṇapatikalpaḥ</p>
               	
            </div>
            	
            <div id="d1e11067">
               	  
               <h3>atha grahaśāntiprakaraṇam</h3>
               
               	  
               <p class="italic"><q>evaṃ vināyakaṃ pūjya grahāṃś caiva vidhānataḥ | karmaṇāṃ phalam āpnoti śriyaṃ cāpnoty
                     anuttamām</q> (YDh 1.293) ity anena grahapūjyayā karmaṇām avighnena phalasiddhiḥ śrīś ca phalam ity uktam |
                  idānīṃ phalāntarāṇy āha |
               </p>
               
               	  
               <p id="YDh_1.295" class="bold">
                  	    śrīkāṃaḥ śāntikāmo vā grahayajñaṃ samācaret |<br />
                  	    vṛṣṭyāyuḥpuṣṭikāmo vā tathaivābhicaran api ||
                  	   <span class="ref">YDh_1.295</span></p>
               
               	  
               <p>śrīkāma iti pūrvoktasyānuvādaḥ | śāntikāma āpadupaśāntikāmaḥ | sasyādivṛddhyarthaṃ
                  pravarṣaṇaṃ vṛṣṭir āyur apamṛtyujayena dīrghakālajīvanam | puṣṭir anavadyaśarīratvaṃ
                  etāḥ kāmayata iti vṛṣṭyāyuḥpuṣṭikāmaḥ | ete śrīkāmādayo grahayajñaṃ grahapūjāṃ samācareyuḥ
                  | tathābhicarann apy adṛṣṭopāyena parapīḍā abhicāras tatkāmaś ca grahayajñaṃ samācaret
                  || 1.295 ||
               </p>
               
               	  
               <p class="italic">grahān āha |</p>
               
               	  
               <p id="YDh_1.296" class="bold">
                  	    sūryaḥ somo mahīputraḥ somaputro bṛhaspatiḥ |<br />
                  	    śukraḥ śanaiścaro rāhuḥ ketuś ceti grahāḥ smṛtāḥ ||
                  	   <span class="ref">YDh_1.296</span></p>
               
               	  
               <p>ete sūryādayo navagrahāḥ || 1.296 ||</p>
               
               	  
               <p class="italic">grahāḥ pūjyā ity uktaṃ | kiṃ kṛtvety āha |</p>
               
               	  
               <p id="YDh_1.297" class="bold">
                  	    tāmrakāt sphaṭikād raktacandanāt svarṇakād ubhau |<br />
                  	    rājatād ayasaḥ sīsāt kāṃsyāt kāryā grahāḥ kramāt ||
                  	   <span class="ref">YDh_1.297</span></p>
               	  
               <p class="bold">svavarṇair vā paṭe lekhyā gandhair maṇḍalakeṣu vā | <span class="ref">YDh_1.298ab</span></p>
               
               	  
               <p>sūryādīnāṃ mūrtayas tāmrādibhir yathākramaṃ kāryāḥ | tadalābhe svavarṇair varṇakaiḥ
                  paṭe lekhyāḥ | <q>gandhair maṇḍalakeṣu vā</q> | gandhaiḥ raktacandanādibhir yathāvarṇaṃ lekhyā ity anvayaḥ | dvibhujatvādiviśeṣas
                  tu <span class="red">matsyapurāṇo</span>kto draṣṭavyaḥ | yathā :
               </p>
               	  
               <p><q class="blue">padmāsanaḥ padmakaraḥ padmagarbhasamadyutiḥ |<br />
                     	  saptāśvarasthasaṃsthaś ca dvibhujaḥ syāt sadā raviḥ ||<br />
                     	  śvetaḥ śvetāmbaradharo daśāśvaḥ śvetabhūṣaṇaḥ |<br />
                     	  gadāpāṇir dvibāhuś ca kartavyo varadaḥ śaśī ||<br />
                     	  raktamālyāmbaradharaḥ śaktiśūlagadādharaḥ |<br />
                     	  caturbhujo meṣagamo varadaḥ syād dharāsutaḥ ||<br />
                     	  pītamālyāmbaradharaḥ karṇikārasamadyutiḥ |<br />
                     	  khaṅgacarmagadāpāṇiḥ siṃhastho varado budhaḥ ||<br />
                     	  devadaityagurū tadvat pītaśvetau caturbhujau |<br />
                     	  daṇḍinau varadau kāryau sākṣasūtrakamaṇḍalū ||<br />
                     	  indranīladyutiḥ śūlī varado gṛdhravāhanaḥ |<br />
                     	  bāṇabāṇāsanadharaḥ kartavyo 'rkasutaḥ sadā ||<br />
                     	  karālavadanaḥ khaṅgacarmaśūlī varapradaḥ |<br />
                     	  nīlaḥ siṃhāsanasthaś ca rāhur atra praśasyate ||<br />
                     	  dhūmrā dvibāhavaḥ sarve gadino vikṛtānanāḥ |<br />
                     	  gṛdhrāsanagatā nityaṃ ketavaḥ syur varapradāḥ ||<br />
                     	  sarve kirīṭinaḥ kāryā grahā lokahitāvahāḥ |<br />
                     	  svāṅgulenocchritāḥ sarve śatam aṣṭottaraṃ sadā ||</q> iti | (MatsPu 94.1–9)
               </p>
               	  
               <p>eteṣāṃ sthāpanadeśaś ca <span class="red">tatraiv</span>oktaḥ |
               </p>
               	  
               <p><q class="blue">madhye tu bhāskaraṃ vidyāl lohitaṃ dakṣiṇena tu |<br />
                     	  uttareṇa guruṃ vidyād budhaṃ pūrvottareṇa tu ||<br />
                     	  pūrveṇa bhārgavaṃ vidyāt somaṃ dakṣiṇapūrvake |<br />
                     	  paścimena śaniṃ vidyād rāhuṃ paścimadakṣiṇe ||<br />
                     	  paścimottarataḥ ketuṃ sthāpyā vai śuklataṇḍulaiḥ ||</q> iti || (MatsPu 93.11–12)
               </p>
               
               	  
               <p class="italic">grahapūjāvidhim āha |</p>
               
               	  
               <p class="bold">yathāvarṇaṃ pradeyāni vāsāṃsi kusumāni ca || <span class="ref">YDh_1.298cd</span></p>
               	  
               <p id="YDh_1.299" class="bold">
                  	    gandhaś ca balayaś caiva dhūpo deyaś ca guguluḥ |<br />
                  	    kartavyā mantravantaś ca caravaḥ pratidaivatam ||
                  	   <span class="ref">YDh_1.299</span></p>
               
               	  
               <p>yathāvarṇaṃ yasya grahasya yo varṇas tadvarṇāni vastragandhapuṣpāṇi deyāni | balayś
                  ca dhūpaś ca sarvebhyo guggulur deyaḥ | caravaś ca pratidaivatam agnipratiṣṭhāpanānvādhānādipūrvakaṃ
                  <q>caturaś caturo muṣṭīn nirvapati,</q> <q>amuṣmai tvā juṣṭaṃ nirvapāmi</q> ityādividhinā kāryāḥ | anantaraṃ susamiddhe 'gnāv idhmādhānādyāghārāntaṃ karma kṛtvā
                  ādityādyuddeśena yathākramaṃ vakṣyamāṇamantrair vakṣyamāṇāḥ samidho vakṣyamāṇaprakāreṇa
                  hutvā caravo hotavyāḥ || 1.298 || 1.299 ||
               </p>
               
               	  
               <p class="italic">grahamantrān āha |</p>
               
               	  
               <p id="YDh_1.300" class="bold">
                  	    ākṛṣṇena imaṃdevā agnir mūrdhā divaḥ kakut |<br />
                  	    udbudhyasveti ca ṛco yathāsaṃkhyaṃ prakīrtitāḥ ||
                  	   <span class="ref">YDh_1.300</span></p>
               	  
               <p id="YDh_1.301" class="bold">
                  	    bṛhaspate ati yad aryas tathaivānnāt parisrutaḥ |<br />
                  	    śaṃ no devīs tathā kāṇḍāt ketuṃ kṛṇvann imāṃs tathā ||
                  	   <span class="ref">YDh_1.301</span></p>
               	  
               	  
               <p>ākṛṣṇena rajasā vartamāna ityādayo nava mantrāḥ yathākramādityādīnāṃ veditavyāḥ ||
                  1.300 || 1.301 ||
               </p>
               
               	  
               <p class="italic">idānīṃ samidha āha |</p>
               
               	  
               <p id="YDh_1.302" class="bold">
                  	    arkaḥ palāśaḥ khadira apāmārgo 'tha pippalaḥ |<br />
                  	    udumbaraḥ śamī dūrvā kuśāś ca samidhaḥ kramāt ||
                  	   <span class="ref">YDh_1.302</span></p>
               
               	  
               <p>arkapalāśādayo yathākramaṃ sūryādīnāṃ samidho bhavanti | tāś cārdrā abhagnāḥ satvacaḥ
                  prādeśamātrāḥ kartavyāḥ || 1.302 ||
               </p>
               
               	  
               <p class="italic">kiṃ ca |</p>
               	  
               <p id="YDh_1.303" class="bold">
                  	    ekaikasyātrāṣṭaśatam aṣṭāviṃśatir eva vā ||<br />
                  	    hotavyā madhusarpirbhyāṃ daghnā kṣīreṇa vā yutāḥ ||
                  	   <span class="ref">YDh_1.303</span></p>
               
               	  
               <p>ādityādīnām ekaikasyāṣṭaśatasaṃkhyā aṣṭāviṃśatisaṃkhyā vā yathāsaṃbhavaṃ madhunā sarpiṣā
                  daghnā kṣīreṇa vā yutā uktā arkādisamidho hotavyāḥ || 1.303 ||
               </p>
               
               	  
               <p class="italic">idānīṃ bhojanāny āha |</p>
               
               	  
               <p id="YDh_1.304" class="bold">
                  	    guḍaudanaṃ pāyasaṃ ca haviṣyaṃ kṣīraṣāṣṭikam |<br />
                  	    dadhyodanaṃ haviś cūrṇaṃ māṃsaṃ citrānnameva ca ||
                  	   <span class="ref">YDh_1.304</span></p>
               	  
               <p id="YDh_1.305" class="bold">
                  	    dadyād grahakramād evaṃ dvijebhyo bhojanaṃ budhaḥ |<br />
                  	    śaktito vā yathālābhaṃ satkṛtya vidhipūrvakam ||
                  	   <span class="ref">YDh_1.305</span></p>
               
               	  
               <p>guḍamiśra odano guḍaudanaḥ | pāyasam | haviṣyaṃ munyannādi | kṣīraṣāṣṭikaṃ kṣīramiśraḥ
                  ṣāṣṭikaudanaḥ | gadhnā miśra odano dadhyodanaḥ | havir ghṛtaudanaḥ | cūrṇaṃ tilacūrṇamiśra
                  odanaḥ | māṃsaṃ bhakṣyamāṃsamiśra odanaḥ | citraudano nānāvarṇaudanaḥ | etāni guḍaudanādīni
                  yathākramam ādityādyuddeśena bhojanārthaṃ dvijebhyo brāhmaṇebhyo dadyāt | brāhmaṇasaṃkhyā
                  yathāvibhavaṃ draṣṭavyā | guḍaudanādyabhāve tu yathālābham odanādi pādaprakṣālanādividhipūrvakaṃ
                  satkṛtya saṃmānapuraḥsaraṃ dadyāt || 1.304 || 1.305 ||
               </p>
               
               	  
               <p class="italic">dakṣīṇām āha |</p>
               
               	  
               <p id="YDh_1.306" class="bold">
                  	    dhenuḥ śaṅkhas tathānaḍvān hema vāso hayaḥ kramāt |<br />
                  	    kṛṣṇā gaur āyasaṃ chāga etā dakṣiṇāḥ smṛtāḥ ||
                  	   <span class="ref">YDh_1.306</span></p>
               
               	  
               <p>dhenur dogdhrī | śaṅkhaḥ prasiddhaḥ | anaḍvān bhārasaho balīvardaḥ | hema suvarṇaṃ
                  | vāsaḥ pītam | hayaḥ pāṇḍuraḥ | kṛṣṇā gauḥ | āyasaṃ śastrādi | chāgaḥ prasiddhaḥ
                  | <span class="bold">etā</span> dhenvādayo yathākramam ādityādyuddeśena brāhmaṇānāṃ <span class="bold">dakṣiṇāḥ smṛtā</span> uktā <span class="red">manvā</span>dibhiḥ | etac ca saṃbhave sati | asaṃbhave tu yathālābhaṃ śaktito 'nyad eva yat kiṃcid
                  deyam || 1.306 ||
               </p>
               
               	  
               <p class="italic">śāntikāmenāviśeṣeṇa sarve grahāḥ pūjayitavyā ity uktam | tatra viśeṣam āha |</p>
               
               	  
               <p id="YDh_1.307" class="bold">
                  	    yasya yasya yadā duḥsthaḥ sa taṃ yatnena pūjayet |<br />
                  	    brahmaṇaiṣāṃ varo dattaḥ pūjitāḥ pūjayiṣyatha ||
                  	   <span class="ref">YDh_1.307</span></p>
               
               	  
               <p>yasya puruṣasya yo graho yadā duḥstho 'ṣṭamādiduṣṭasthānasthitaḥ sa taṃ grahaṃ tadā
                  yatnena viśeṣeṇa pūjayet | yasmād eṣāṃ grahāṇāṃ brahmaṇā pūrvaṃ varo dattaḥ pūjitāḥ
                  santo yūyam iṣṭaprāpaṇenāniṣṭanirasanena ca pūjayitāraṃ pūjayiṣyatheti || 1.307 ||
               </p>
               
               	  
               <p class="italic">aviśeṣeṇa dvijān adhikṛtya śāntikapauṣṭikādīni karmāṇy anukrāntāni | tatrābhiṣekaguṇayuktasya
                  rājño viśeṣeṇādhikāra ity āha |
               </p>
               
               	  
               <p id="YDh_1.308" class="bold">
                  	    grahādhīnā narendrāṇām ucchrāyāḥ patanāni ca |<br />
                  	    bhāvābhāvau ca jagatas tasmāt pūjyatamā grahāḥ ||
                  	   <span class="ref">YDh_1.308</span></p>
               
               	  
               <p class="bold">[grahāṇām idam ātithyaṃ kuryāt saṃvatsarād api |</p>
               	  
               <p class="bold">ārogyabalasaṃpanno jīvet sa śaradaḥ śataṃ ||]</p>
               
               	  
               <p>narendrāṇām abhiṣiktakṣatriyāṇāṃ grahāḥ pūjyatamāḥ | anenānyeṣām api pūjyā iti gamyate
                  | ubhayatra kāraṇam āha | prāṇinām abhyudayavinipātā grahādhīnāḥ yasmāt tasmād adhikāribhiḥ
                  pūjyāḥ | kiṃ ca | jagataḥ sthāvarajaṅgamātmakasya bhāvābhāvāv utpattinirodhau grahādhīnau
                  | tatra yady ete pūjitās tadā svakāla evotpattinirodhau bhavatḥ | anyathā utpattisamaye
                  notpādo 'kāle nirodhaś ca | jagadīśvaratvāc ca narendrāṇāṃ tadyogakṣemakāriṇāṃ pūjyatamā
                  grahā iti teṣāṃ viśeṣeṇa śāntikādiṣv adhikāraḥ | tathā ca <span class="red">gautamena:</span> <q class="blue">rājā sarvasyeṣṭe brāhmaṇavarjyam</q> (GDh 11.1) iti rājānam adhikṛtya, <q class="blue">varṇān āśramāṃś ca nyāyato 'bhirakṣec ca | calataś caitān svadharme sthāpayet</q> (GDh 11.9–10) ityādīn kāṃścid dharmān uktvā, <q class="blue">yāni ca daivotpātacintakāḥ prabrūyus tāny ādriyeta tadadhīnam api hy eke yogakṣemaṃ
                     pratijānate</q> (GDh 11.15–16) iti | śāntikapauṣṭikādyanuṣṭhānahetum abhidhāya śāntikapuṇyāhasvastyayanāyuṣyamaṅgalasaṃyuktānyābhyudayikāni
                  vidveṣiṇaḥ stambhanābhicāradviṣadvṛddhiyuktāni ca śālāgnau kuryād iti śāntikādīni
                  darśitāni || 1.308 ||
               </p>
               
               	  
               <p>iti grahaśāntiprakaraṇam</p>
               	
            </div>
            	
            <div id="d1e11422">
               	  
               <h3>atha rājadharmaprakaraṇam</h3>
               
               	  
               <p class="italic">sādhāraṇān gṛhasthadharmān uktvedānīṃ rājyābhiṣekādiguṇayuktasya viśeṣadharmān āha
                  |
               </p>
               
               	  
               <p id="YDh_1.309" class="bold">
                  	    mahotsāhaḥ sthūlalakṣaḥ kṛtajño vṛddhasevakaḥ |<br />
                  	    viṇītaḥ sattvasaṃpannaḥ kulīnaḥ satyavāk śuciḥ ||
                  	   <span class="ref">YDh_1.309</span></p>
               	  
               <p id="YDh_1.310" class="bold">
                  	    adīrghasūtraḥ smṛtimān akṣudro 'paruṣas tathā |<br />
                  	    dhārmiko 'vyasanaś caiva prājñaḥ śūro rahasyavit ||
                  	   <span class="ref">YDh_1.310</span></p>
               	  
               <p id="YDh_1.311" class="bold">
                  	    svarandhragoptā 'nvīkṣikyāṃ daṇḍanītyāṃ tathaiva ca |<br />
                  	    vinītas tv atha vārtāyāṃ trayyāṃ caiva narādhipaḥ ||
                  	   <span class="ref">YDh_1.311</span></p>
               
               	  
               <p>puruṣārthasādhanakarmārambhādhyavasāya utsāhaḥ mahān utsāho yasyāsau <span class="bold">mahotsāhaḥ</span> | bahudeyārthadarśī <span class="bold">sthūlalakṣaḥ</span> | parakṛtopakārāpakārau na vismaratīti <span class="bold">kṛtajñaḥ</span> | tapojñānādivṛddhānāṃ sevakaḥ <span class="bold">vṛddhasevakaḥ</span> | vinayena yukto <span class="bold">vinītaḥ</span> | vinayaśabdenāviruddhaḥ pūrvoktasnātakadharmakalāpa ucyate: <q>na saṃśayaṃ prapadyeta nākasmād apriyaṃ vadet</q> (YDh 1.132) ityādinoktaḥ | <span class="bold">sattvasaṃpannaḥ</span> saṃpadāpador harṣaviṣādarahitaḥ | mātṛtaḥ pitṛtaś cābhijanavān <span class="bold">kulīnaḥ</span> | <span class="bold">satyavāk</span> satyavacanasīlaḥ | <span class="bold">śucir</span> bāhyābhyantaraśaucayuktaḥ | avaśyakāryāṇāṃ karmaṇām ārambhe prārabdhānāṃ ca samāpane
                  yo na vilambate 'sāv <span class="bold">adīrghasūtraḥ</span> | adhigatārthāvismaraṇaśīlaḥ <span class="bold">smṛtimān</span> | <span class="bold">akṣudro</span> 'sadguṇadveṣī | aparuṣaḥ paradoṣākīrtanaśīlaḥ | <span class="bold">dhārmiko</span> varṇāśramadharmānvitaḥ | na vidyante vyasanāni yasyāsāv <span class="bold">avyasanaḥ</span> | vyasanāni cāṣṭādaśa, yathā <span class="red">manuḥ</span>:
               </p>
               	  
               <p><q class="blue">mrgayākṣo divāsvapnaḥ parivādaḥ striyo madaḥ |<br />
                     	  tauryatrikaṃ vṛthāṭyā ca kāmajo daśako gaṇaḥ ||<br />
                     	  paiśunyam sāhasaṃ droha īrśyāsūyārthadūṣaṇam |<br />
                     	  vāgdaṇḍajaṃ ca pāruṣyaṃ krodhajo 'pi gaṇo 'ṣṭakaḥ ||</q> iti (MDh 8.47-48)
               </p>
               	  
               <p>tatra ca sapta kaṣṭatamāni | tathā ca <span class="red">manuḥ</span>:
               </p>
               	  
               <p><q class="blue">pānam akṣāḥ striyaś caiva mṛgayā ca yathākramam |<br />
                     	  etat kaṣṭatamaṃ vidyāc catuṣkaṃ kāmaje gaṇe ||<br />
                     	  daṇḍasya pātanaṃ caiva vākpāruṣyārthadūṣaṇe |<br />
                     	  krodhaje 'pi gaṇe vidyāt kaṣṭam etat trikaṃ sadā ||</q> iti (MDh 8.50-51)
               </p>
               	  
               <p><span class="bold">prājño</span> gambhīrārthāvadhāraṇakṣamaḥ | <span class="bold">śūro</span> nirbhayaḥ | <span class="bold">rahasyavit</span> gopanīyārthagopanacaturaḥ | <span class="bold">svarandhragoptā</span> svasya saptasu rājyaṅgeṣu yat parapraveśadvāraśaithilyaṃ tat svarandhraṃ tasya goptā
                  pracchādayitā | <span class="bold">ānvīkṣikyāṃ</span> ātmavidyāyāṃ | <span class="bold">daṇḍanītyām</span> arthayogakṣemopayoginyāṃ | <span class="bold">vārtāyāṃ</span> kṛṣivāṇijyapaśupālanarūpāyāṃ dhanopacayahetubhūtāyāṃ | <span class="bold">trayyāṃ</span> ṛgyajuḥsāmākhyāyāṃ<span class="note">Variant: -sāmamayyāṃ</span> ca | <span class="bold">vinītas</span> tattadabhijñaiḥ prāvīṇyaṃ nītaḥ | yathāha <span class="red">manuḥ</span>:
               </p>
               	  
               <p><q class="blue">traividyebhyas trayīṃ vidyāṃ daṇḍanītiṃ ca śāśvatīm |<br />
                     	  ānvīkṣikīṃ cātmavidbhyo vārtārambhāṃś ca lokataḥ |</q> iti (MDh 9.43)
               </p>
               	  
               <p><span class="bold">narādhipo</span> rājyābhiśiktaḥ | syād iti sarvatra saṃbandhaḥ || 309–311 ||
               </p>
               
               	  
               <p class="italic">evam abhiṣekayuktasyāntaraṅgān dharmān abhidhāyedānīṃ bahiraṅgān āha |</p>
               
               	  
               <p id="YDh_1.312" class="bold">
                  	    sa mantriṇaḥ prakurvīta prājñān maulān sthirāñ śucīn |<br />
                  	    taiḥ sārdhaṃ cintayed rājyaṃ vipreṇātha tataḥ svayaṃ ||
                  	   <span class="ref">YDh_1.312</span></p>
               
               	  
               <p>mahotsāhādiguṇair yukto rājā <span class="bold">mantriṇaḥ kurvīta</span> | kathaṃbhūtān | <span class="bold">prājñān</span> hitāhitavivekakuśalān | <span class="bold">maulān</span> svavaṃśaparamparāyātān | <span class="bold">sthirān</span> mahaty api harṣaviṣādasthāne vikārarahitān | <span class="bold">śucīn</span> dharmārthakāmabhayopadhāśuddhān | te ca saptāṣṭau vā kāryāḥ | yathāha <span class="red">manuḥ</span>:
               </p>
               	  
               <p><q class="blue">maulāñ śāstravidaḥ śūrān labdhalakṣān kulodbhavān |<br />
                     	  sacivān sapta cāṣṭau vā kurvīta suparīkṣitāṇ ||</q> iti (MDh 9.54) |
               </p>
               	  
               <p>evaṃ mantriṇaḥ pūrvaṃ kṛtvā, taiḥ <span class="bold">sārdhaṃ rājyaṃ</span> saṃdhivigrahādilakṣaṇaṃ kāryaṃ cintayet samastair vyastaiś ca | anantaraṃ teṣām abhiprāyaṃ
                  jñātvā, sakalaśāstrārthavicārakuśalena brāhmaṇena purohitena saha kāryaṃ vicintya,
                  <span class="bold">tataḥ svayaṃ</span> buddhyā kāryaṃ <span class="bold">cintayet</span> |
               </p>
               
               	  
               <p class="italic">kīdṛśaṃ purohitaṃ kuryād ity āha |</p>
               
               	  
               <p id="YDh_1.313" class="bold">
                  	    purohitaṃ prakurvīta daivajñam uditoditaṃ |<br />
                  	    daṇḍanītyāṃ ca kuśalam atharvāṅgirase tathā ||
                  	   <span class="ref">YDh_1.313</span></p>
               
               	  
               <p>purohitaṃ ca sarveṣu dṛṣṭādṛṣṭārtheṣu karmasu purato hitaṃ dānamānasatkārair ātmasaṃbaddhaṃ
                  kuryāt | kathaṃbhūtam | daivajñaṃ grahotpātatacchamanāder veditāram | uditoditaṃ vidyābhijanānuṣṭhānādibhir
                  uditaiḥ śāstroktair uditaṃ samṛddham | daṇḍanītyām arthaśāstre kuśalam | atharvāṅgirase
                  ca śāntyādikarmaṇi || 1.313 ||
               </p>
               
               	  
               <p id="YDh_1.314" class="bold">
                  	    śrautasmārtakriyāhetor vṛṇuyād eva cartvijaḥ |<br />
                  	    yajñāṃś caiva prakurvīta vidhivad bhūridakṣiṇān ||
                  	   <span class="ref">YDh_1.314</span></p>
               
               	  
               <p>śrautāgnihotrādismārtopāsanādikriyānuṣṭhānasaiddhyartham ṛtvijo vṛṇuyāt | yajñāṃś
                  ca rājasūyādīn vidhivad yathāvidhānaṃ bhūridakṣiṇān bahudakṣiṇān eva kuryāt || 1.314
                  ||
               </p>
               
               	  
               <p class="italic">kiṃ ca |</p>
               	  
               <p id="YDh_1.315" class="bold">
                  	    bhogāṃś ca dadyād viprebhyo vasūni vividhāni ca |<br />
                  	    akṣayo 'yaṃ nidhī rājñāṃ yad vipreṣūpapāditam ||
                  	   <span class="ref">YDh_1.315</span></p>
               
               	  
               <p>brāhmaṇebhyo bhogān sukhāni tatsāshanadānadvāreṇa dadyāt | vasūni ca suvarṇarūpyabhūprabhṛtīni
                  vividhāni nānāprakārāṇi | yasmād eṣa rājñām akṣayo nidhiḥ śevadhir yad brāhmaṇebhyo
                  dīyate | sādhāraṇadharmatvena dānaprāptau satyāṃ rājñāṃ dānaprādhānyapratipādanārthaṃ
                  punar vacanam || 1.315 ||
               </p>
               
               	  
               <p class="italic">kiṃ ca |</p>
               	  
               <p id="YDh_1.316" class="bold">
                  	    askannam avyathaṃ caiva prāyaścittair adūṣitam |<br />
                  	    agneḥ sakāśād viprāgnau hutaṃ śreṣṭham ihocyate ||
                  	   <span class="ref">YDh_1.316</span></p>
               
               	  
               <p>agneḥ sakāśād agnisādhyād bhūridakṣiṇād rājasūyāder api viprāgnau hutaṃ śreṣṭam ihocyate
                  | etad askannaṃ kṣaṇarahitam avyathaṃ paśuhiṃsārahitaṃ prāyaścittair adūṣitaṃ prāyaścittarahitam
                  || 1.316 ||
               </p>
               
               	  
               <p class="italic">vasūni viprebhyo dadyād ity uktam | kayā paripāṭyā dadyād ity āha |</p>
               
               	  
               <p id="YDh_1.317" class="bold">
                  	    alabdham īhed dharmeṇa labdhaṃ yatnena pālayet |<br />
                  	    pālitaṃ vardhayen nītyā vṛddhaṃ pātreṣu nikṣipet ||
                  	   <span class="ref">YDh_1.317</span></p>
               
               	  
               <p>alabdhalābhāya dharmaśāstrānusāreṇa yateta | yatnena labdhaṃ tat paripālayet svayam
                  avekṣayā rakṣet | pālitaṃ tatparatayā rakṣitaṃ nītyā vaṇikpathādikayā vṛddhiṃ nayet
                  | vṛddhaṃ ca pātreṣu trividheṣu dharmārthakāmapātreṣu nikṣpiped dadyāt || 1.317 ||
               </p>
               
               	  
               <p class="italic">pātre nikṣipya kiṃ kuryād ity āha |</p>
               
               	  
               <p id="YDh_1.318" class="bold">
                  	    dattvā bhūmiṃ nibandhaṃ vā kṛtvā lekhyaṃ tu kārayet |<br />
                  	    āgāmibhadranṛpatiparijñānāya pārthivaḥ ||
                  	   <span class="ref">YDh_1.318</span></p>
               
               	  
               <p>yathoktavidhinā bhūmiṃ dattvā svatvanivṛttiṃ kṛtvā nibandhaṃ vaḥ ekasya bhāṇḍabharakasyeyanto
                  rūpakāḥ, ekasya parṇabharakasyeyanti parṇānīti vā nibandhaṃ kṛtvā lekhyaṃ kārayet
                  | kim artham | āgāminaḥ eṣyanto ye bhadrāḥ sādhavo nṛpatayo bhūpās teṣām anena dattam
                  anena pratigṛhītam iti parijñānāya | pārthivo bhūpatiḥ | anena bhūpater eva bhūmidāne
                  nibandhadāne vā 'dhikāro na bhogapater iti darśitam || 1.318 ||
               </p>
               
               	  
               <p class="italic">lekhyaṃ kārayed ity uktam | kathaṃ kārayed ity āha |</p>
               
               	  
               <p id="YDh_1.319" class="bold">
                  	    paṭe vā tāmrapaṭṭe vā svamudroparicihnitam |<br />
                  	    abhilekhyātmano vaṃśyān ātmānaṃ ca mahīpatiḥ ||
                  	   <span class="ref">YDh_1.319</span></p>
               	  
               <p id="YDh_1.320" class="bold">
                  	    pratigrahaparīmāṇaṃ dānacchedopavarṇanam |<br />
                  	    svahastakālasaṃpannaṃ śāsanaṃ kārayet sthiram ||
                  	   <span class="ref">YDh_1.320</span></p>
               
               	  
               <p>kārpāsike paṭe tāmrapaṭṭe phalake vā ātmano vaṃśyān prapitāmahapitāmahapitṝn | bahuvacanasyārthavattvāya
                  vaṃśavīryśrutādiguṇopavarṇanapūrvakam abhilekhya ātmānaṃ caśabdāt pratigrahītāraṃ
                  pratigrahaparimāṇaṃ dānacchedopavarṇanaṃ cābhilekhya | pratigṛhyata iti pratigraho
                  nibandhas tasya rūpakādiparimāṇam | dīyate iti dānaṃ kṣetrādi tasya chedaḥ chidyate
                  'neneti chedaḥ nadyāvāṭau nivartanaṃ tatparimāṇaṃ ca tasyopavarṇanam, amukanadyā dakṣiṇato
                  'yaṃ grāmaḥ kṣetraṃ vā, pūrvato 'mukagrāmasyaitāvannivartanam ityādinivartanaparimāṇaṃ
                  ca lekhyam | evaṃ āvāṭasya nadīnagaravartmādeḥ saṃcāritvena bhūmer nyūnādhikabhāvasaṃbhavāt
                  tannivṛttyartham, svahastena svahastalikhitena mataṃ me amukanāmno 'mukaputrasya yad
                  atropari lekhitam ity anena saṃpannaṃ yuktaṃ, kālena ca dvividhena śakanṛpātītarūpeṇa
                  saṃvatsararūpeṇa ca kālena candrasūryoparāgādinā saṃpannaṃ svamudrayā garuḍavārāhādirūpayopari
                  bahiś cihnitam aṅkitaṃ sthiraṃ dṛḍhaṃ śāsanaṃ śiṣyante bhaviṣyanto nṛpatayo 'nena
                  dānācchreyo 'nupālanam iti śāsanaṃ kārayet | mahīpatir na bhogapatiḥ | saṃdhivigrahādikāriṇā
                  na yena kenacit |
               </p>
               	  
               <p><q class="blue">saṃdhivigrahakārī tu bhaved yas tasya lekhakaḥ |<br />
                     	  svayaṃ rājñā samādiṣṭaḥ sa likhed rājaśāsanam ||</q></p>
               	  
               <p>iti <span class="red">smaraṇāt</span> | dānamātreṇaiva dānaphale siddhe śāsanakaraṇaṃ bhogābhivṛddhyā phalātiśayārtham
                  || 1.319 || 1.320 ||
               </p>
               
               	  
               <p class="italic">idānīm rājño nivāsasthānam āha |</p>
               
               	  
               <p id="YDh_1.321" class="bold">
                  	    ramyaṃ paśavyam ājīvyaṃ jāṅgalaṃ deśam āvaset |<br />
                  	    tatra durgāṇi kurvīta janakośātmaguptaye ||
                  	   <span class="ref">YDh_1.321</span></p>
               
               	  
               <p>ramyaṃ ramaṇīyam aśokacampakādibhiḥ | paśavyaṃ paśubhyo hitaṃ paśuvṛddhikaram | ājīvyam
                  upajīvyaṃ kandamūlapuṣpaphalādibhiḥ | jāṅgalaṃ yady apy alpodakataruparvato deśo jāṅgalas
                  tathāpy atra sajalataruparvato deśo jāṅgalaśabdenābhidhīyate | taṃ deśam āvased adhivaset
                  | tatraivaṃvidhe deśe janānāṃ kośasya suvarṇāder ātmanaś ca rakṣaṇārthaṃ durgaṃ kurvīta
                  | tac ca ṣaḍvidham | yathāha <span class="red">manuḥ</span> |
               </p>
               	  
               <p><q class="blue">dhanvadurgaṃ mahīdurgam abdurgaṃ vārkṣam eva vā |<br />
                     	  nṛdurgaṃ giridurgaṃ vā samāśritya vaset puram ||</q> iti || (MDh 7.70) 1.321 ||
               </p>
               
               	  
               <p class="italic">kiṃ ca |</p>
               	  
               <p id="YDh_1.322" class="bold">
                  	    tatra tatra ca niṣṇātānadhyakṣānkuśalāñśucīn |<br />
                  	    prakuryādāyakarmāntavyayakarmasu codyatān ||
                  	   <span class="ref">YDh_1.322</span></p>
               
               	  
               <p>tatra tatra dharmārthakāmādiṣu adhyakṣān yogyān adhikāriṇaḥ prakurān niyuñjīta | yathāhuḥ
                  |
               </p>
               	  
               <p><q class="blue">dharmakṛtyeṣu dharmjñānarthakṛtyeṣu paṇḍitān |<br />
                     	  strīṣu klībānniyuñjīta nīcānnindyeṣu karmasu ||</q> iti |
               </p>
               	  
               <p>kīdṛśān | niṣṇātān ananyavyāpārān | kuśalān tattadvyāpāracaturān | śucīn caturvidhopadhāśuddhān
                  | āyakarmasu suvarṇadyutpattisthāneṣu vyayakarmasu suvarṇādidānasthāneṣu ca udyatān
                  analasān | caśabdāt prājñatvādiguṇayuktān | uktaṃ ca |
               </p>
               	  
               <p><q class="blue">prājñatvam upadhāśuddhir apramādo 'bhiyuktatā |<br />
                     	  kāryeṣu vyasanābhāvaḥ svāmibhaktiś ca yogyatā ||</q> iti || 1.322 ||
               </p>
               
               	  
               <p><q>bhogāṃś ca dadyād viprebhyo vasūni vividhāni ca</q> (YDh 1.315) iti sāmānyena svasvadānam uktam | idānīṃ nṛpāṇāṃ vikramārjitasya dāne phalātiśayam
                  āha |
               </p>
               
               	  
               <p id="YDh_1.323" class="bold">
                  	    nātaḥ parataro dharmo nṛpāṇāṃ yad raṇārjitam |<br />
                  	    viprebhyo dīyate dravyaṃ prajābhyaś cābhayaṃ sadā ||
                  	   <span class="ref">YDh_1.323</span></p>
               
               	  
               <p>asmād utkṛṣṭatamo dharmo nṛpānāṃ na vidyate yad raṇārjitaṃ dravyaṃ viprebhyo dīyate
                  | yac ca prajābhyo 'bhayadānam || 1.323 ||
               </p>
               
               	  
               <p class="italic"><q>raṇārjitaṃ deyam</q> ity uktaṃ | dravyārjanāya raṇe pravṛttasya vipattir api saṃbhavatīti na dharmo nāpy
                  artha iti tato nivṛttir eva śreyasīty ata āha |
               </p>
               
               	  
               <p id="YDh_1.324" class="bold">
                  	    ya āhaveṣu vadhyante bhūmyartham aparāṅmukhāḥ |<br />
                  	    akūṭair āyudhair yānti te svargaṃ yogino yathā ||
                  	   <span class="ref">YDh_1.324</span></p>
               
               	  
               <p>ye bhūmyādyartham āhaveṣu pravṛttā aparāṅmukhā abhimukhā vadhyante māryante te svargaṃ
                  yānti | yogābhyāsaratā yathā | yady akūtair aviṣadigdhādibhir āyudhair yoddhāro bhavanti
                  || 1.324 ||
               </p>
               
               	  
               <p class="italic">kiṃ ca |</p>
               	  
               <p id="YDh_1.325" class="bold">
                  	    padāni kratutulyāni bhagneṣv avinivartinām |<br />
                  	    rājā sukṛtam ādatte hatānāṃ vipalāyinām ||
                  	   <span class="ref">YDh_1.325</span></p>
               
               	  
               <p>svabaleṣu karituragarathapadātiṣu bhagneṣv avinivartināṃ parabalābhimukhyāyināṃ padāni
                  kratutulyāny aśvamedhatulyāni | viparyaye doṣam āha: vipalāyināṃ parāṅmukhānāṃ hatānāṃ
                  rājā sukṛtam ādatte || 1.325 ||
               </p>
               
               	  
               <p class="italic">api ca |</p>
               	  
               <p id="YDh_1.326" class="bold">
                  	    tavāhaṃvādinaṃ klībaṃ nirhetiṃ parasaṃgatam |<br />
                  	    na hanyād vinivṛttaṃ ca yuddhaprekṣaṇakādikam ||
                  	   <span class="ref">YDh_1.326</span></p>
               
               	  
               <p>tavāham iti yo vadati taṃ klībaṃ napuṃsakaṃ nirhetiṃ nirāyudhaṃ parasaṃgatam anyena
                  saha yuddhyamānaṃ vinivṛttaṃ yuddhād vinivṛttaṃ yuddhaprekṣaṇakaṃ yuddhadarśinaṃ |
                  na hanyād iti sarvatra saṃbandhaḥ | ādigrahaṇād aśvasārathyādīnāṃ grahaṇam | yathāha
                  <span class="red">gautamaḥ</span>: <q class="blue">na doṣo hiṃsāyām āhave 'nyatra vyaśvasārathyānāyudhakṛtāñjaliprakīrṇakeśaparāṅ-mukhopaviṣṭasthalavṛkṣārūḍhonmattadūtagobrāhmaṇādibhyaḥ</q> (GDh 10.17–18) iti | <span class="red">śaṅkho</span> 'py āha: <q class="blue">na pānīyaṃ pibantaṃ na bhuñjānaṃ nopānahau muñcantaṃ nāvarmāṇaṃ savarmā na striyaṃ
                     na kareṇuṃ na vājinaṃ na sārathinaṃ na sūtaṃ na dūtaṃ na brāhmaṇaṃ na rājānam arājā
                     hanyāt</q> iti || 1.326 ||
               </p>
               
               	  
               <p id="YDh_1.327" class="bold">
                  	    kṛtarakṣaḥ samutthāya paśyed āyavyayau svayam |<br />
                  	    vyavahārāṃs tato dṛṣṭvā snātvā bhuñjīta kāmataḥ ||
                  	   <span class="ref">YDh_1.327</span></p>
               
               	  
               <p>kṛtarakṣaḥ purasyātmanaś ca rakṣāṃ vidhāya pratidinaṃ prātaḥkāla utthāya svayam evāyavyayau
                  paśyet | tato vyavahārān dṛṣṭvā madhyāhnakāle snātvā kāmato yathākālaṃ bhuñjīta ||
                  1.327 ||
               </p>
               
               	  
               <p id="YDh_1.328" class="bold">
                  	    hiraṇyaṃ vyāpṛtānītaṃ bhāṇḍāgāreṣu nikṣipet |<br />
                  	    paśyec cārāṃs tato dūtān preṣayen mantrisaṃgataḥ ||
                  	   <span class="ref">YDh_1.328</span></p>
               
               	  
               <p>tadanantaraṃ hiraṇyaṃ vyāpṛtair hiraṇyādyānayananiyuktair ānītaṃ svayam eva nirīkṣya
                  bhāṇḍāgāreṣu nikṣipet | tataś cārān spaśān pratyāgatān paśyet | ye pararājye vṛttāntaparijñānāya
                  parivrājakatāpasādirūpeṇa gūḍhacāriṇaḥ preṣitās tāṃś cārān dṛṣṭvā kvacin niveśayet
                  | tadanantaraṃ dūtāṃś ca paśyet | dūtāś ca ye prakaṭam eva rājāntaraṃ prati gatāgatam
                  ācaranti | te ca trividhāḥ | nisṛṣṭārthāḥ saṃdiṣṭārthāḥ śāsanaharāś ceti | tatra nisṛṣṭārthā
                  rājakāryāṇi deśakālocitāni svayam eva kathayituṃ kṣamāḥ | uktamātraṃ ye parasmai nivedayanti
                  te saṃdiṣṭārthāḥ | śāsanaharās tu rājalekhahāriṇaḥ | tān pūrvapreṣitān āgatān mantrisaṃgataḥ
                  paśyet | dṛṣṭvā tadvārtām ākalayya punaḥ punaḥ preṣayet || 1.328 ||
               </p>
               
               	  
               <p id="YDh_1.329" class="bold">
                  	    tataḥ svairavihārī syān mantribhir vā samāgataḥ |<br />
                  	    balānāṃ darśanaṃ kṛtvā senānyā saha cintayet ||
                  	   <span class="ref">YDh_1.329</span></p>
               
               	  
               <p>tadanantaram aparāhṇe svairaṃ yatheṣṭam eko 'antaḥpuravihārī syāt | mantribhir vā
                  viśvāsibhiḥ kalākuśalaiḥ parihāsavedibhiḥ parivṛtaḥ strībhiś ca rūpayauvanavaidagdhyaśālinībhiḥ
               </p>
               	  
               <p><q class="blue">bhuktavān viharec caiva strībhir antaḥpure saha |<br />
                     	  vihṛtya tu yathākālaṃ punaḥ kāryāṇi cintayet ||</q> (MDh 7.221)
               </p>
               	  
               <p>iti <span class="red">manu</span>smaraṇāt | tato viśiṣṭair vastrakuṃsumavilepanālaṃkārair alaṃkṛtaḥ hastyaśvarathapadātibalāni
                  dṛṣṭvā senānyā senāpatinā saha tadrakṣaṇādi deśakālocitaṃ cintayet || 1.329 ||
               </p>
               
               	  
               <p id="YDh_1.330" class="bold">
                  	    saṃdhyām upāsya śṛṇuyāc cārāṇāṃ gūḍhabhāṣitam |<br />
                  	    gītanṛtyaiś ca bhuñjīta paṭhet svādhyāyam eva ca ||
                  	   <span class="ref">YDh_1.330</span></p>
               
               	  
               <p>tataḥ sāyaṃkāle saṃdhyām upāsya | sāmānyena prāpatasyāpi punar vacanaṃ kāryākulatvād
                  avismaraṇārthaṃ | anantaraṃ ye pūrvadṛṣṭāḥ kvacit sthāne niveśitās teṣāṃ cārāṇāṃ gūḍhabhāṣitam
                  antarveśmani śastrapāṇiḥ śṛṇuyāt | uktaṃ ca <span class="red">manunā</span> |
               </p>
               	  
               <p><q class="blue">saṃdhyāṃ copāsya śṛṇuyād antarveśmani śatrabhṛt |<br />
                     	  rahasyākhyāyināṃ caiva praṇidhīnāṃ ca ceṣṭitam ||</q> iti | (MDh 7.223)
               </p>
               	  
               <p>tato nṛtyagītādibhiḥ kaṃcit kālaṃ krīḍītvā kakṣāntaraṃ praviśya bhuñjīta,</p>
               	  
               <p><q class="blue">gatvā kakṣāntaraṃ tv anyat samanujñāpya taṃ janam |<br />
                     	  praviśed bhojanārthaṃ ca strībhir antaḥpuraṃ saha ||</q> (MDh 7.224)
               </p>
               	  
               <p>iti <span class="red">smaraṇāt</span> | tato 'vismaraṇārthaṃ yathāśakti svādhyāyaṃ paṭhet || 1.330 ||
               </p>
               
               	  
               <p id="YDh_1.331" class="bold">
                  	    saṃviśet tūryaghoṣeṇa pratibudhyet tathaiva ca |<br />
                  	    śāstrāṇi cintayed buddhyā sarvakartavyatās tathā ||
                  	   <span class="ref">YDh_1.331</span></p>
               
               	  
               <p>tadanantaraṃ tūryaśaṅkhaghoṣeṇa saṃviśet svapyāt | tathaiva tūryādighoṣeṇa pratibuddhet
                  | pratibuddhya ca śāstravidbhir viśvāsibhiḥ saha ekākī vā paścime yāme śāstrāṇi cintayet
                  sarvakartavyāś ca sarvakāryāṇi ca | etac ca svasthaṃ praty ucyate | asvasthaḥ punaḥ
                  sarvakāryeṣv anyaṃ niyojayet | yathāha <span class="red">manuḥ</span> |
               </p>
               	  
               <p><q class="blue">etad vṛttaṃ samātiṣṭhed arogaḥ pṛthivīpatiḥ |<br />
                     	  asvasthaḥ sarvam evaitan mantrimukhye niveṣayet ||</q> iti || (MDh 7.225) 1.331 ||
               </p>
               
               	  
               <p id="YDh_1.332" class="bold">
                  	    preṣayec ca tataś cārān sveṣv anyeṣu ca sādarān |<br />
                  	    ṛtvikpurohitācāryair āśīrbhir abhinanditaḥ ||
                  	   <span class="ref">YDh_1.332</span></p>
               	  
               <p id="YDh_1.333" class="bold">
                  	    dṛṣṭvā jyotirvido vaidyān dadyād gāṃ kāñcanaṃ mahīm |<br />
                  	    naiveśikāni ca tataḥ śrotriyebhyo gṛhāṇi ca ||
                  	   <span class="ref">YDh_1.333</span></p>
               
               	  
               <p>anantaraṃ tatrastha eva viśvastān svān cārān dānamānasatkāraiḥ pūjitān sveṣu sāmantādyadhikāriṣu
                  anyeṣu ca mahīpatiṣu preṣayet taccikīrṣitaparijñānāya | tataḥ prātaḥsaṃdhyām upāsyā
                  'gnihotraṃ hutvā purohitartvigācāryādibhir āśīrbhir abhinandito jyotirvido dṛṣṭvā
                  tebhyaś ca grahādisthitiṃ viditvā śāntikādīni ca purohitān ādiśya vaidyāṃś ca dṛṣṭvā
                  tebhyaś ca svaśarīrasthitiṃ nivedya pratividhānaṃ cādiśya gāṃ dogdhrīṃ kāñcanaṃ mahīṃ
                  ca naiveśikāni vivāhopayogīni kanyālaṃkārādīni gṛhāṇi ca sudhādhavalitādīni śrotriyebhyo
                  'dhītavedebhyo brāhmaṇebhyaḥ | dadyād iti pratyekaṃ saṃbadhyate || 1.332 || 1.333
                  ||
               </p>
               
               	  
               <p class="italic">kiṃ ca |</p>
               	  
               <p id="YDh_1.334" class="bold">
                  	    brāhmaṇeṣu kṣamī snigdheṣv ajihmaḥ krodhano 'riṣu |<br />
                  	    syād rājā bhṛtyavargeṣu prajāsu ca yathā pitā ||
                  	   <span class="ref">YDh_1.334</span></p>
               
               	  
               <p>brāhmaṇeṣv adhikṣipatsv api kṣamī kṣamāvān | snigdheṣu snehavatsu mitrādiṣv ajihmo
                  'vakraḥ | ariṣu krodhanaḥ | bhṛtyavargeṣu prajāsu ca hitācaraṇenāhitanivartanena ca
                  piteva dayāvān | <q>syād</q> iti pratyekaṃ saṃbadhyate || 1.334 ||
               </p>
               
               	  
               <p class="italic">prajāpālanaphalam āha |</p>
               
               	  
               <p id="YDh_1.335" class="bold">
                  	    puṇyāt ṣaḍbhāgam ādatte nyāyena paripālayan |<br />
                  	    sarvadānādhikaṃ yasmāt prajānāṃ paripālanam ||
                  	   <span class="ref">YDh_1.335</span></p>
               
               	  
               <p>yasmān nyāyena śāstroktamārgeṇa prajāḥ paripālayan paripālitaprajopahitapuṇyāt ṣaḍbhāgaṃ
                  ṣaṣṭaṃ bhāgam ādatte | yasmāc ca sarvebhyo bhūmyādidānebhyaḥ prajānāṃ paripālanam
                  adhikaphalam | tasmāt <q>prajāsu yathā pitā tathaiva syād</q> iti gatena saṃbandhaḥ || 1.335 ||
               </p>
               
               	  
               <p id="YDh_1.336" class="bold">
                  	    cāṭataskaradurvṛttamahāsāhasikādibhiḥ |<br />
                  	    pīḍyamānāḥ prajā rakṣet kāyasthaiś ca viśeṣataḥ ||
                  	   <span class="ref">YDh_1.336</span></p>
               
               	  
               <p>cāṭāḥ pratārakāḥ viśvāsya ye paradhanam apaharanti | pracchannāpahāriṇas taskarāḥ
                  | durvṛttā indrajālikakitavādayaḥ | saho balaṃ sahasā balena kṛtaṃ sāhasaṃ mahac ca
                  tat sāhasaṃ ca mahāsāhasaṃ tena vartanta iti mahāsāhasikāḥ prasahyāpahāriṇaḥ | ādiśabdān
                  maulikakuhakadurvṛttayaḥ | etaiḥ pīḍyamānā bādhyamānāḥ prajā rakṣet | kāyasthā lekhakā
                  gaṇakāś ca taiḥ pīḍyamānā viśeṣato rakṣet | teṣāṃ rājavallabhatayātimāyāvitvāc ca
                  durnivāratvāt || 1.336 ||
               </p>
               
               	  
               <p id="YDh_1.337" class="bold">
                  	    arakṣyamāṇāḥ kurvanti yat kiṃcit kilbiṣaṃ prajāḥ |<br />
                  	    tasmāt tu nṛpater ardhaṃ yasmād gṛhṇāty asau karān ||
                  	   <span class="ref">YDh_1.337</span></p>
               
               	  
               <p>arakṣyamāṇāḥ prajāḥ yat kiṃcit kilbiṣaṃ cauryaparadāragamanādi kurvanti tasmāt pāpād
                  ardhaṃ nṛpater bhavati | yasmād asau rājā rakṣaṇārthaṃ prajābhyaḥ karān gṛhṇāti ||
                  1.337 ||
               </p>
               
               	  
               <p id="YDh_1.338" class="bold">
                  	    ye rāṣṭrādhikṛtās teṣāṃ cārair jñātvā viceṣṭitam |<br />
                  	    sādhūn saṃmānayed rājā viparītāṃś ca ghātayet ||
                  	   <span class="ref">YDh_1.338</span></p>
               	  
               <p id="YDh_1.339" class="bold">
                  	    utkocajīvino dravyahīnān kṛtvā vivāsayet |<br />
                  	    saddānamānasatkārāñ śrotriyān vāsayet sadā ||
                  	   <span class="ref">YDh_1.339</span></p>
               
               	  
               <p>rāṣṭre rāṣṭrādhikāreṣu ye niyuktās teṣāṃ viceṣṭitaṃ caritaṃ cārair uktalakṣaṇaiḥ samyak
                  jñātvā sādhūn sucaritān saṃmānayet dānamānasatkāraiḥ pūjayet | viparītān duṣṭacaritān
                  samyag viditvā ghātayed aparādhānusāreṇa | ye punar utkocajīvinas tān dravyarahitān
                  kṛtvā svarāṣṭrāt pravāsayet | śrotriyān saddānamānasatkaraiḥ sahitān kṛtvā svarāṣṭre
                  svadeśe sadaiva vāsayet || 1.338 || 1.339 ||
               </p>
               
               	  
               <p id="YDh_1.340" class="bold">
                  	    anyāyena nṛpo rāṣṭrāt svakośaṃ yo 'bhivardhayet |<br />
                  	    so 'cirād vigataśrīko nāśam eti sabāndhavaḥ ||
                  	   <span class="ref">YDh_1.340</span></p>
               
               	  
               <p>yo 'sau rājā svarāṣṭrād anyāyena dravyam ādāya svakośaṃ abhivardhayet so 'cirāc chīghram
                  eva vigataśrīko vinaṣṭalakṣmīko bandhubhiḥ saha nāśaṃ prāpnoti || 1.340 ||
               </p>
               
               	  
               <p id="YDh_1.341" class="bold">
                  	    prajāpīḍanasaṃtāpāt samudbhūto hutāśanaḥ |<br />
                  	    rājñāḥ kulaṃ śriyaṃ prāṇāṃś cā 'dagdhvā na nivartate ||
                  	   <span class="ref">YDh_1.341</span></p>
               
               	  
               <p>prajānāṃ taskarādikṛtapīḍanena yaḥ saṃtāpas tasmād udbhūto hutāśana iva saṃtāpakāritvād
                  apuṇyarāśir hutāśanaśabdenocyate | sa rājñaḥ kulaṃ śriyaṃ prāṇāṃś cādagdhvā nāśam
                  anītvā na nivartate nopaśāmyati || 1.341 ||
               </p>
               
               	  
               <p id="YDh_1.342" class="bold">
                  	    ya eva nṛpater dharmaḥ svarāṣṭraparipālane |<br />
                  	    tam eva kṛtsnam āpnoti pararāṣṭraṃ vaśaṃ nayan ||
                  	   <span class="ref">YDh_1.342</span></p>
               
               	  
               <p>nyāyataḥ svarāṣṭraparipālane rājño yo dharmas taṃ sakalaṃ vakṣyamāṇanyāyena pararāṣṭraṃ
                  vaśaṃ nayan ātmasātkurvann āpnoti dharmaṣaḍbhāgaṃ ca || 1.342 ||
               </p>
               
               	  
               <p class="italic">kiṃ ca |</p>
               	  
               <p id="YDh_1.343" class="bold">
                  	    yasmin deśe ya ācāro vyavahāraḥ kulasthitiḥ ||<br />
                  	    tathaiva paripālyo 'sau yadā vaśam upāgataḥ ||
                  	   <span class="ref">YDh_1.343</span></p>
               
               	  
               <p>yadā paradeśo vaśam upāgatas tadā na svadeśācārādisaṃkaraḥ kāryaḥ kiṃ tu yasmin deśe
                  ya ācāraḥ kulasthitir vyavahāro vā yathaiva prāg āsīt tathaivāsau paripālanīyo yadi
                  śāstraviruddho na bhavati | yadā vaśam upāgata ity anena vaśopagamanāt prāg aniyama
                  iti darśitam | yathoktam |
               </p>
               	  
               <p><q class="blue">uparudhyārim āsīta rāṣṭraṃ cāsyopapīḍayet |<br />
                     	  dūṣayec cāsya satataṃ yavasānnodakendhanam ||</q> iti || (MDh 7.195) 1.343 ||
               </p>
               
               	  
               <p id="YDh_1.344" class="bold">
                  	    mantramūlaṃ yato rājyaṃ tasmān mantraṃ surakṣitam ||<br />
                  	    kuryād yathāsya na viduḥ karmaṇām ā phalodayāt ||
                  	   <span class="ref">YDh_1.344</span></p>
               
               	  
               <p>yasmāt <q>taiḥ sārdhaṃ cintayed rājyam</q> (YDh 1/312) ityādy uktaṃ mantramūlaṃ rājyaṃ tasmān mantraṃ yatnena tathā surakṣitaṃ kuryād yathāsya
                  rājñaḥ karmaṇāṃ saṃdhivigrahādīnām ā phalodayāt phalaniṣpatteḥ prāg anye mantraṃ na
                  jānanti || 1.344 ||
               </p>
               
               	  
               <p class="italic">kiṃ ca |</p>
               	  
               <p id="YDh_1.345" class="bold">
                  	    arir mitram udāsīno 'nantaras tatparaḥ paraḥ ||<br />
                  	    kramaśo maṇḍalaṃ cintyaṃ sāmādibhir upakramaiḥ ||
                  	   <span class="ref">YDh_1.345</span></p>
               
               	  
               <p>ariḥ śatruḥ | mitraṃ suhṛt | ubhavilakṣaṇa udāsīnaś ca | te ca trayas trividhāḥ sahajāḥ
                  kṛtrimāḥ prākṛtāś ceti | tatra sahajo 'riḥ sāpatnapitṛvyatatputrādiḥ | kṛtrimo 'riḥ
                  yasyāpakṛtaṃ yena cāpakṛtam | prākṛtas tv anantaradeśādhipatiḥ | sahajaṃ mitraṃ bhāgineyapaitṛṣvasrīyamātṛṣvasrīyādi
                  | kṛtrimaṃ mitraṃ yenopakṛtaṃ yasya copakṛtam | prākṛtamitram ekāntaritadeśādhipatiḥ
                  | sahajakṛtrimamitraśatrulakṣaṇarahitau sahajakṛtrimodāsīnau | prākṛtodāsīno dvyantaritadeśādhipatiḥ
                  | ariḥ punaś caturvidhaḥ yātavyocchettavyapīḍanīyakarśanīyabhedena | tatra yātavyo
                  'nantarabhūmipatir vyasanī hīnabalo viraktaprakṛtiḥ | vidurgo mitrahīno durbalaś cocchettavyaḥ
                  | pīḍanīyo mantrabalahīnaḥ | prabalamantrabalayuktaḥ karśanīyaḥ:
               </p>
               	  
               <p><q class="blue">nirmūlanāt samucchedaṃ pīḍanaṃ balanigraham |<br />
                     	  karśanaṃ tu punaḥ prāhuḥ kośadaṇḍāpakarśanāt ||</q> iti |
               </p>
               	  
               <p>mitraṃ dvividhaṃ bṛṃhaṇīyaṃ karśanīyam iti | kośabalahīnaṃ bṛṃhaṇīyam | kośabalādhikaṃ
                  karśanīyam | anantaras tatparaḥ para iti prākṛtārimitrodāsīnān āha | anantaraḥ prākṛto
                  'riḥ, tatparaḥ prākṛtaṃ mitraṃ, tasmāt paraḥ prākṛta udāsīnaḥ, śeṣāḥ punaḥ prasiddhatvān
                  noktāḥ | etad rājamaṇḍalaṃ kramaśaḥ pūrvādidikkrameṇa cintyaṃ teṣām ceṣṭitaṃ jñātavyam
                  | jñātvā ca sāmādibhir upāyair vakṣyamāṇair anusaṃdheyam | evaṃ purataḥ pṛṣṭhataḥ
                  pārśvataś ca trayas traya ātmā caika iti trayodaśarājakam idaṃ rājamaṇḍalaṃ padmākāram
                  | pārṣṇigrāhākrandāsārādayas tv arimitrodāsīneṣv evāntarbhavanti saṃjñābhedamātraṃ
                  granthāntare darśitam iti <span class="red">yogīśvareṇa</span> na pṛthag uktāḥ || 1.345 ||
               </p>
               
               	  
               <p class="italic"><q>sāmādibhir upakramaiḥ</q> ity uktaṃ | idānīṃ tān upāyān āha |
               </p>
               
               	  
               <p id="YDh_1.346" class="bold">
                  	    upāyāḥ sāma dānaṃ ca bhedo daṇḍas tathaiva ca |<br />
                  	    samyak prayuktāḥ siddhyeyur daṇḍas tv agatikā gatiḥ ||
                  	   <span class="ref">YDh_1.346</span></p>
               
               	  
               <p>sāma priyabhāṣaṇam | dānaṃ suvarṇādeḥ | bhedo bhedakaraṇaṃ tatsāmantādīnāṃ parasparato
                  vairasyotpādanena | daṇḍa upāṃśuprakāśābhyāṃ dhanāpahārādivadhaparyanto 'pakāraḥ |
                  ete sāmādayaḥ paripanthyādisādhanopāyāḥ | ete ca deśakālādyanusāreṇa samyak prayuktāḥ
                  siddhyeyuḥ | teṣāṃ ca madhye daṇḍas tv agatikā gatiḥ, upāyāntarasaṃbhave sati na prayoktavyaḥ
                  | etac ca pīḍanīyakarśanīyābhiprāyeṇa | yātavyocchettavyayos tu daṇḍa eva mukhyaḥ
                  | ete sāmādayo na kevalaṃ rājyavyavahāraviṣayā api tu sakalalokavyavahāraviṣayāḥ |
                  yathā |
               </p>
               	  
               <p><q class="blue">adhīṣva putrakādhīṣva dāsyāmi tava modakān |<br />
                     	  yad vānyasmai pradāsyāmi karṇam utpāṭayāmi te ||</q> iti || 1.346 ||
               </p>
               
               	  
               <p class="italic">kiṃ ca |</p>
               	  
               <p id="YDh_1.347" class="bold">
                  	    saṃdhiṃ ca vigrahaṃ yānam āsanaṃ saṃśrayaṃ tathā |<br />
                  	    dvaidhībhāvaṃ guṇān etān yathāvat parikalpayet ||
                  	   <span class="ref">YDh_1.347</span></p>
               
               	  
               <p>saṃdhir vyavasthākaraṇam | vigraho 'pakāraḥ | yānaṃ paraṃ prati yātrā | āsanam upekṣā
                  | saṃśrayo balavadāśrayaṇam | dvaidhībhāvaḥ svabalasya dvidhākaraṇam | etān saṃdhiprabhṛtīn
                  guṇān yathāvad deśakālaśaktimitrādivaśena kalpayet || 1.347 ||
               </p>
               
               	  
               <p class="italic">yānakālān āha |</p>
               
               	  
               <p id="YDh_1.348" class="bold">
                  	    yadā sasyaguṇopetaṃ pararāṣṭraṃ tadā vrajet |<br />
                  	    paraś ca hīna ātmā ca hṛṣṭavāhanapūruṣaḥ ||
                  	   <span class="ref">YDh_1.348</span></p>
               
               	  
               <p>yadā pararāṣṭraṃ sasyair vrīhyādibhir guṇaiś ca samajalendhanatṛṇādibhir upetaṃ saṃpannaṃ
                  śatruś ca hīno balādibhir ātmā ca hṛṣṭavāhanapūruṣaḥ vāhanāni hastyaśvādīni tāni ca
                  pūruṣāś ca vāhanapūruṣāḥ hṛṣṭā vāhanapūruṣā yasya sa tathoktaḥ | tadā pararāṣṭram
                  ātmasātkartuṃ vrajet || 1.348 ||
               </p>
               
               	  
               <p class="italic">prāṇinām abhyudayavinipātānāṃ daivāyattatvād yadi daivam asti tadā svayam eva pararāṣṭrādi
                  vaśībhaviṣyati, atha nāsti kṛte 'pi pauruṣe na bhaviṣyaty ato vyartha evāyaṃ yātrāprayāsa
                  ity ata āha |
               </p>
               
               	  
               <p id="YDh_1.349" class="bold">
                  	    daive puruṣakāre ca karmasiddhir vyavasthitā |<br />
                  	    tatra daivam abhivyaktaṃ pauruṣaṃ paurvadehikam ||
                  	   <span class="ref">YDh_1.349</span></p>
               
               	  
               <p>karmasiddhiḥ phalaprāptir iṣṭāniṣṭalakṣaṇā | sā na kevalaṃ daive vyavasthitā | api
                  tu puruṣakāre 'pi, loke tathādarśanāt, cikitsakādiśāstravaiyarthyāc ca | api ca puruṣakārābhāve
                  daivam eva nāstīty āha <q>tatra daivam</q> iti | yataḥ pūrvadehārjitaṃ pauruṣam eva daivam ucyate | alpapuruṣakārānantaraṃ mahāphalodayābhivyaktaṃ
                  pauruṣaṃ paurvadehikaṃ karma | tasmāt puruṣakārābhāve na daivam astīti puruṣakāre
                  yatno vidhātavyaḥ || 1.349 ||
               </p>
               
               	  
               <p class="italic">idānīṃ matāntarāṇy āha |</p>
               
               	  
               <p id="YDh_1.350" class="bold">
                  	    kecid daivāt svabhāvād vā kālāt puruṣakārataḥ |<br />
                  	    saṃyoge kecid icchanti phalaṃ kuśalabuddhayaḥ ||
                  	   <span class="ref">YDh_1.350</span></p>
               
               	  
               <p>kecid iṣṭāniṣṭalakṣaṇaṃ phalaṃ daivād evecchanti | kecit svabhāvāt, svayam eva bhavati
                  na kāraṇam apekṣata iti | kecit kālāt | kecit puruṣakārata eveti | svamatam āha: daivādīnāṃ
                  saṃyoge samuccaye phalaṃ bhavatīti kuśalabuddhayo <span class="red">manv</span>ādayo manyante || 1.350 ||
               </p>
               
               	  
               <p class="italic">ekaikasmāt phalaṃ na bhavatīty atra dṛṣṭāntam āha |</p>
               
               	  
               <p id="YDh_1.351" class="bold">
                  	    yathā hy ekena cakreṇa rathasya na gatir bhavet |<br />
                  	    evaṃ puruṣakāreṇa vinā daivaṃ na sidhyati ||
                  	   <span class="ref">YDh_1.351</span></p>
               
               	  
               <p>nātra tirohitam asti || 1.351 ||</p>
               
               	  
               <p class="italic">labhāya pararāṣṭraṃ gantavyam ity uktam | lābhaś ca trividhaḥ hiraṇyalābho mūlalābho
                  mitralābhaś ceti | teṣu mitralābho jyāyān | tatas tatprāptyupāye yatno vidhātavyaḥ
                  | tatprāptyupāyaś ca satyavacanam ity āha |
               </p>
               
               	  
               <p id="YDh_1.352" class="bold">
                  	    hiraṇyabhūmilābhebhyo mitralabdhir varā yataḥ |<br />
                  	    ato yateta tatprāptyai rakṣet satyaṃ samāhitaḥ ||
                  	   <span class="ref">YDh_1.352</span></p>
               
               	  
               <p>yasmāt hiraṇyabhūmilābhebhyo mitralabdhir varā utkṛṣṭā tasmāt tatprāptyai yateta yatnaṃ
                  kuryāt sāmādibhiḥ | satyaṃ ca rakṣet samāhitaḥ sāvadhānaḥ, satyamūlatvān mitralābhasya
                  || 1.352 ||
               </p>
               
               	  
               <p class="italic">idānīṃ rājyāṅgāny āha |</p>
               
               	  
               <p id="YDh_1.353" class="bold">
                  	    svāmyamātyā jano durgaṃ kośo daṇḍas tathaiva ca |<br />
                  	    mitrāṇy etāḥ prakṛtayo rājyaṃ saptāṅgam ucyate ||
                  	   <span class="ref">YDh_1.353</span></p>
               
               	  
               <p>mahotsāha ityādyuktalakṣaṇo mahīpatiḥ svāmī | amātyā mantripurohitādayaḥ | jano brāhmaṇādiprajāḥ
                  | durgaṃ dhanvadurgādi | kośaḥ suvarṇādidhanarāśiḥ | daṇḍo hastyaśvarathapattilakṣaṇaṃ
                  caturaṅgabalam | mitrāṇi sahajakṛtrimaprākṛtāni | etāḥ svāmyādyāḥ rājyasya prakṛtayo
                  mūlakāraṇāni | evaṃ rājyaṃ saptāṅgam ucyate || 1.353 ||
               </p>
               
               	  
               <p id="YDh_1.354" class="bold">
                  	    tad avāpya nṛpo daṇḍaṃ durvṛtteṣu nipātayet |<br />
                  	    dharmo hi daṇḍarūpeṇa brahmaṇā nirmitaḥ purā ||
                  	   <span class="ref">YDh_1.354</span></p>
               
               	  
               <p>tad evaṃvidhaṃ rājyaṃ prāpya durvṛtteṣu vañcakaśaṭhadhūrtaparadāraparadravyāpahārihiṃsakādiṣu
                  nṛpo daṇḍaṃ pātayet prayojayet | hi yasmād dharma eva daṇḍarūpeṇa pūrvaṃ brahmaṇā
                  nirmitaḥ | tasya ca daṇḍa iti yaugikī saṃjñā, <q class="blue">daṇḍa damanād ity āhus tenādāntān damayet</q> (GDh 11.28) ityādi<span class="red">gautama</span>smaraṇāt || 1.354 ||
               </p>
               
               	  
               <p id="YDh_1.355" class="bold">
                  	    sa netuṃ nyāyato 'śakyo lubdhenākṛtabuddhinā |<br />
                  	    satyasaṃdhena śucinā susahāyena dhīmatā ||
                  	   <span class="ref">YDh_1.355</span></p>
               
               	  
               <p>sa pūrvokto daṇḍo lubdhena kṛpaṇenākṛtabuddhinā cañcalabuddhinā nyāyato nyāyānusāreṇa
                  netuṃ prayoktuṃ śakyo na bhavati | kīdṛśena tarhi śakya ity āha: satyasaṃdhena apratārakeṇa,
                  śucinā jitāriṣaḍvareṇa, susahāyena pūrvoktasahāyasahitena, dhīmatā nayānayakuśalena,
                  sa daṇḍo nyāyato dharmānusāreṇa netuṃ śakyaḥ || 1.355 ||
               </p>
               
               	  
               <p id="YDh_1.356" class="bold">
                  	    yathāśāstraṃ prayuktaḥ san sadevāsuramānavam |<br />
                  	    jagad ānandayet sarvam anyathā tat prakopayet ||
                  	   <span class="ref">YDh_1.356</span></p>
               
               	  
               <p>sa daṇḍaḥ śāstroktamārgeṇa prayujyamānaḥ san devāsuramānavaiḥ sahitaṃ idaṃ sarvaṃ
                  jagad ānandayet harṣayet | anyathā śāstrātikrameṇa prayuktaś cej jagat prakopayet
                  || 1.356 ||
               </p>
               
               	  
               <p class="italic">na kevalam adharmadaṇḍena jagatprakopo 'pi tu prayoktur dṛṣṭādṛṣṭahānir apīty āha
                  |
               </p>
               
               	  
               <p id="YDh_1.357" class="bold">
                  	    adharmadaṇḍanaṃ svargakīrtilokavināśanam |<br />
                  	    samyaktu daṇḍanaṃ rājñaḥ svargakīrtijayāvaham ||
                  	   <span class="ref">YDh_1.357</span></p>
               
               	  
               <p>yaḥ punaḥ śāstrātikrameṇa lomādinā daṇḍaḥ kṛtaḥ sa pāpahetutvāt svargaṃ kīrtiṃ lokāśca
                  vināśayati | śāstroktamārgeṇa tu kṛto dharmahetutvāt svargakīrtijayānāṃ hetur bhavati
                  || 1.357 ||
               </p>
               
               	  
               <p id="YDh_1.358" class="bold">
                  	    api bhrātā suto 'rghyo vā śvaśuro mātulo 'pi vā |<br />
                  	    nādaṇḍyo nāma rājño 'sti dharmād vicalitaḥ svakāt ||
                  	   <span class="ref">YDh_1.358</span></p>
               
               	  
               <p>arghyo 'rghārha ācāryādiḥ | śeṣaḥ prasiddhaḥ | ete bhrātṛsutādayo 'pi svadharmāc calitā
                  daṇḍyāḥ kim utānye | yataḥ svadharmāc calito 'daṇḍyo nāma rājñaḥ ko 'pi nāsti | etac
                  ca mātāpitrādivyatirekeṇa | tathā ca <span class="red">smṛtyantaram</span>: <q class="blue">adaṇḍyau mātāpitarau snātakapurohitaparivrājakavānaprasthāḥ śrutaśīlaśaucācāravantas,
                     te hi dharmādhikāriṇaḥ</q> iti || 1.358 ||
               </p>
               
               	  
               <p class="italic">kiṃ ca |</p>
               	  
               <p id="YDh_1.359" class="bold">
                  	    yo daṇḍyān daṇḍayed rājā samyag vadhyāṃś ca ghātayet |<br />
                  	    iṣṭaṃ syāt kratubhis tena samāptavaradakṣiṇaiḥ ||
                  	   <span class="ref">YDh_1.359</span></p>
               
               	  
               <p>yas tu daṇḍyān svadharmacalanādinā daṇḍyogyān samyak śāstradṛṣṭena mārgeṇa dhigdhanadaṇḍādinā
                  daṇḍayati vadhyān vadhārhān ghātayati tena rājñā bhūridakṣiṇaiḥ kratubhir iṣṭaṃ bhavati
                  | bahudakṣiṇakratuphalaṃ prāpnotīty arthaḥ | na ca phalaśravaṇād daṇḍapraṇayanaṃ kāmyam
                  iti mantavyam, akaraṇe prāyaścitta<span class="red">smaraṇāt</span> | yathāha <span class="red">vasiṣṭhaḥ</span>: <q class="blue">daṇḍotsarge rājaikarātram upavaset, trirātraṃ purohitaḥ, kṛcchram adaṇḍyadaṇḍane purohitaḥ,
                     trirātraṃ rājā</q> (VaDh 19.40–43) iti | || 1.359 ||
               </p>
               
               	  
               <p class="italic">duṣṭe samyag daṇḍaḥ prayoktavya ity uktam | duṣṭaparijñānaṃ ca vyavahāradarśanam antareṇa
                  na bhavatīti tatparijñānāya vyavahāradarśanam ahar ahaḥ svayaṃ kartavyam ity āha |
               </p>
               
               	  
               <p id="YDh_1.360" class="bold">
                  	    iti saṃcintya nṛpatiḥ kratutulyaphalaṃ pṛthak |<br />
                  	    vyavahārān svayaṃ paśyet sabhyaiḥ parivṛto 'nvaham ||
                  	   <span class="ref">YDh_1.360</span></p>
               
               	  
               <p>ityevamuktaprakāreṇa kratutulyaṃ phalaṃ daṇḍyadaṇḍena, svargādināśaṃ cādaṇḍyadaṇḍena
                  samyag vicintya pṛthak pṛthag varṇādikrameṇa sabhyair vakṣyamāṇalakṣaṇaiḥ parivṛtaḥ
                  pratidinaṃ vyavahārān vakṣyamāṇamārgeṇa duṣṭāduṣṭaparijñānārthaṃ rājā svayaṃ paśyet
                  || 1.360 ||
               </p>
               
               	  
               <p id="YDh_1.361" class="bold">
                  	    kulāni jātiḥ śreṇīś ca gaṇāñ jānapadān api |<br />
                  	    svadharmāc calitān rājā vinīya sthāpayet pathi ||
                  	   <span class="ref">YDh_1.361</span></p>
               
               	  
               <p>kulāni brāhmaṇādīnām | jātayo mūrdhāvasiktaprabhṛtayaḥ | śreṇayas tāmbūlikādīnām |
                  gaṇā helāvukkādīnām | jānapadāḥ kārukādayaḥ | etān svadharmāc calitān pracyutān rājā
                  yathāparādhaṃ vinīya daṇḍayitvā pathi svadharme sthāpayet | daṇḍaṃ durvṛtteṣu nipātayed
                  ity uktam | sa ca daṇḍo dvividhaḥ śārīro 'rthadaṇḍaś ceti | yathāha <span class="red">nāradaḥ</span>:
               </p>
               	  
               <p><q class="blue">śārīraś cārthadaṇḍaś ca daṇḍo hi dvividhaḥ smṛtaḥ |<br />
                     	  śārīras tāḍanādis tu maraṇāntaḥ prakīrtitaḥ ||<br />
                     	  kākiṇyādis tv arthadaṇḍaḥ sarvasvāntas tathaiva ca ||</q> (NSm 19.60–61) iti |
               </p>
               	  
               <p>dvividho 'py aparādhānusāreṇānekadhā bhavati | āha sma:</p>
               	  
               <p><q class="blue">śārīro daśadhā prokto hy arthadaṇḍas tv anekadhā ||</q> (NSm 19.60) iti | 1.361 ||
               </p>
               
               	  
               <p>tatra kṛṣṇalamāṣasuvarṇapalādiśabdair arthadaṇḍā vaktavyās | te ca pratideśaṃ bhinnaparimāṇārthā
                  ity ekarūpāparādhe 'pi deśabhedena nyūnādhikadaṇḍo mā bhūd iti kṛṣṇalādiśabdānāṃ niyataparimāṇaviṣayatvaṃ
                  daṇḍavyavahāre darśayitum āha |
               </p>
               
               	  
               <p id="YDh_1.362" class="bold">
                  	    jālasūryamarīcisthaṃ trasareṇū rajaḥ smṛtam |<br />
                  	    te 'ṣṭau likṣā tu tās tisro rājasarṣapa ucyate ||
                  	   <span class="ref">YDh_1.362</span></p>
               	  
               <p id="YDh_1.363" class="bold">
                  	    gauras tu te trayaḥ ṣaṭ te yavo madhyas tu te trayaḥ |<br />
                  	    kṛṣṇalaḥ pañca te māṣāsas te suvarṇas tu ṣodaśa ||
                  	   <span class="ref">YDh_1.363</span></p>
               	  
               <p class="bold">palaṃ suvarṇāś catvāraḥ pañca vāpi prakīrtitam || <span class="ref">YDh_1.364ab</span></p>
               
               	  
               <p>jālakāntarapraviṣṭādityaraśmisthitaṃ yad rajas tat trasareṇur ity uktaṃ <span class="red">yogīśvarā</span>dibhis tattvadarśibhiḥ | te ca trasareṇavo 'ṣṭau likṣā svedajayūkāṇḍam | tā likṣās
                  tisro rājasarṣapo rājikā | te rājasarṣapās trayo gaurasarṣapaḥ siddhārthaḥ | gaurasarṣapāḥ
                  ṣaḍ yavo madhyaḥ | madhyamo na sthūlo na sūkṣmaḥ | etena gaurasarṣapā api madhyamā
                  iti gamyate | tathā rājasarṣapā api madhyamaśabdād eva sarṣapādiśabdāḥ na kevalam
                  unmānavacanāḥ kiṃ tu tadunmitadravyavacanā iti gamyate | yathā prasthaparimitā yavāḥ
                  prastha ucyate | evaṃ sarṣapādyunmitaṃ dravyaṃ sarṣapādiśabdaiḥ | sarṣapādiśabdānāṃ
                  ca kevalonmānavacanatve trasareṇūn upasaṃhṛtyonmātum aśakyatvāt tadvāreṇa kṛṣṇalādivyavahāro
                  na syāt | tatra sthūlasthūlatarasthūlatamasūkṣmasūkṣmatarasūkṣmatamamadhyasarṣapādyunmānabhedena
                  pratideśaṃ vyavahārabhede sthite daṇḍavyavahāre madhya iti niyamyate | te madhyamā
                  yavās traya ekaḥ kṛṣṇalaḥ | te kṛṣṇalāḥ pañcaiko māṣaḥ | te māṣāḥ ṣoḍaśaikaḥ suvarṇaḥ
                  | te suvarṇāś catvāraḥ palam iti saṃjñāḥ kathitā iti | pañca vāpi palaṃ prakīrtitaṃ
                  <span class="red">nāradā</span>dibhiḥ | tatra sthūlais tribhir yavaiḥ kṛṣṇalaparikalpanāyāṃ vyāvahārikaniṣkasya ṣoḍaśāṃśaḥ
                  kṛṣṇalo bhavati | taiḥ pañcabhir māṣaḥ | māṣaiḥ ṣoḍaśabhiḥ suvarṇaḥ | sa ca vyāvahārikaiḥ
                  pañcabhir niṣkair ekaḥ suvarṇo bhavati | te catvāraḥ palam iti | niṣkāṇāṃ viṃśatiḥ
                  palam | yadā tu sūkṣmais tribhir yavaiḥ kṛṣṇalaḥ parikalpyate tadā vyāvahārikaniṣkasya
                  dvātriṇśattamo bhāgaḥ kṛṣṇalo bhavati | tasmin pakṣe suvarṇaḥ sārdhaṃ niṣkadvayaṃ
                  bhavati | palaṃ ca daśaniṣkam | yadā tu madhyamayavaiḥ kṛṣṇalaparikalpanā tadā niṣkasya
                  viṃśatitamo bhāgaḥ kṛṣṇalaḥ, suvarṇaś caturniṣkaḥ, ṣoḍaśaniṣkaṃ palam | evaṃ pañcasuvarṇaṃ
                  palam iti | pake viṃśatiniṣkaṃ palam | evam anyad api niṣkasya catvāriṃśo bhāgaḥ kṛṣṇalaḥ
                  dviniṣkaḥ suvarṇo 'ṣṭaniṣkaṃ palam ityādi lokavyavahārānusāreṇāsmād eva sūtrād ūhanīyam
                  || 1.362 || 1.363 ||
               </p>
               
               	  
               <p class="italic">evaṃ suvarṇasyonmānaṃ pratipādyedānīṃ rajatasyāha |</p>
               
               	  
               <p class="bold">dve kṛṣṇale rūpyamāṣo dharaṇaṃ ṣoḍaśaiva te || <span class="ref">YDh_1.364cd</span></p>
               	  
               <p class="bold">śatamānaṃ tu daśabhir dharaṇaiḥ palam eva tu | <span class="ref">YDh_1.365ab</span></p>
               	  
               <p class="bold">niṣkaṃ suvarṇāś catvāraḥ <span class="ref">YDh_1.365c</span></p>
               
               	  
               <p>dve kṛṣṇale pūrvokte rūpyamāṣo rūpyasaṃbandhī māṣaḥ | te rūpyamāṣāḥ ṣoḍaśa dharaṇam
                  | purāṇa ity asyaiva saṃjñāntaram,
               </p>
               	  
               <p><q class="blue">te ṣoḍaśa syād dharaṇaṃ purāṇaś caiva rājataḥ |</q> (MDh 8.136)
               </p>
               	  
               <p>iti <span class="red">manu</span>smaraṇāt | daśabhir dharaṇaiḥ śatamānaṃ palam iti cābhidhīyate | pūrvoktāścatvāraḥ
                  suvarṇā eko rājato niṣko bhavati || 1.364 ||
               </p>
               
               	  
               <p class="italic">idānīṃ tāmrasyonmānamāha |</p>
               
               	  
               <p class="bold">kārṣikas tāmrikaḥ paṇaḥ || <span class="ref">YDh_1.365d</span></p>
               
               	  
               <p>palasya caturtho 'ṃśaḥ karṣa iti lokaprasiddhaḥ | karṣeṇonmitaḥ kārṣikaḥ | tāmrasya
                  vikāras tāmrikaḥ | karṣasṃmitas tāmravikāraḥ paṇasaṃjño bhavati kārṣāpaṇasaṃjñakaś
                  ca,
               </p>
               	  
               <p><q class="blue">kārṣāpaṇas tu vijñeyas tāmrikaḥ kārṣikaḥ paṇaḥ |</q> (MDh 8.136)
               </p>
               	  
               <p>iti <span class="red">manu</span>vacanāt | pañcasuvarṇapalapakṣe viṃśatimāṣaḥ paṇo bhavati | tathā sati,
               </p>
               	  
               <p><q class="blue">māṣo viṃśatimo bhāgaḥ paṇasya parikīrtitaḥ |</q></p>
               	  
               <p>ityādivyavahāraḥ siddho bhavati | catuḥsuvarṇapalapakṣe tu ṣoḍaśamāṣaḥ paṇo bhavati
                  | asmiṃś ca pakṣe suvarṇakārṣāpaṇapaṇaśabdānāṃ samānārthatve 'pi paṇakārṣāpaṇaśabdau
                  tāmraviṣayāveva | evaṃ tāvad dhemarūpyatāmrāṇām unmānam uktam, daṇḍavyavahāropayogitvāt
                  | kāṃsyarītikādīnām api lokavyavahārāṅgabhūtānām evonmānaṃ draṣṭavyam || 1.365 ||
               </p>
               
               	  
               <p class="italic">svaśāstraparibhāṣām āha |</p>
               
               	  
               <p id="YDh_1.366" class="bold">
                  	    sāśītipaṇasāhasro daṇḍa uttamasāhasaḥ |<br />
                  	    tadardhaṃ madhyamaḥ proktas tadardham adhamaḥ smṛtaḥ ||
                  	   <span class="ref">YDh_1.366</span></p>
               
               	  
               <p>paṇānāṃ sahasraṃ paṇasahasraṃ tatparimāṇam asyeti paṇasāhasraḥ | aśītyā saha vartata
                  iti sāśītiḥ | aśītyadhikapaṇasahasraparimito yo daṇḍaḥ sa uttamasāhasasaṃjño veditavyaḥ
                  | tadardhaṃ madhyamaḥ tasya sāśītipaṇasahasrasyārdhaṃ catvārīmśadadhikapaṇapañcaśatapaṇasyārdhaṃ
                  saptatyadhikapaṇaśatadvayaparimito daṇḍo 'dhamasāhasasaṃjñaḥ smṛta ukto <span class="red">manvā</span>dibhiḥ | yat tu,
               </p>
               	  
               <p><q class="blue">paṇānāṃ dve śate sārdhe prathamaḥ sāhasaḥ smṛtaḥ |<br />
                     	  madhyamaḥ pañca vijñeyaḥ sahasraṃ tv eva cottamaḥ |</q> (MDh 8.168)
               </p>
               	  
               <p>iti <span class="red">manuno</span>ktam, tat pakṣāntaram amatipūrvāparādhaviṣayaṃ draṣṭavyam || 1.366 ||
               </p>
               
               	  
               <p class="italic">daṇḍabhedān āha |</p>
               
               	  
               <p id="YDh_1.367" class="bold">
                  	    dhigdaṇḍas tv atha vāgdaṇḍo dhanadaṇḍo vadhas tathā |<br />
                  	    yojyā vyastāḥ samastā vā hy aparādhavaśād ime ||
                  	   <span class="ref">YDh_1.367</span></p>
               
               	  
               <p>dhigdaṇḍo dhig dhig iti kutsanam | vāgdaṇḍas tu paruṣaśāpavacanātmakaḥ | dhanadaṇḍo
                  dhanāpahārātmakaḥ | vadhadaṇḍaḥ śārīro 'varodhādijīvitāntaḥ | ete caturvidhā daṇḍāḥ
                  vyastā ekaikaśaḥ samastāḥ dvitrāḥ tricaturo vāparādhānusāreṇa prayoktavyāḥ | uktakrameṇa
                  pūrvapūrvāsādhye uttara uttaraḥ prayoktavyaḥ | yathāha <span class="red">manuḥ</span>:
               </p>
               	  
               <p><q class="blue">dhigdaṇḍaṃ prathaṃ kuryād vāgdaṇḍaṃ tadanantaram |<br />
                     	  tṛtīyaṃ dhanadaṇḍaṃ tu vadhadaṇḍam ataḥ param ||</q> iti || 1.367 ||
               </p>
               
               	  
               <p class="italic">daṇḍavyavasthānimittāny āha |</p>
               
               	  
               <p id="YDh_1.368" class="bold">
                  	    jñātvā 'parādhaṃ deśaṃ ca kālaṃ balam athāpi vā |<br />
                  	    vayaḥ karma ca vittaṃ ca daṇḍaṃ daṇḍyeṣu pātayet ||
                  	   <span class="ref">YDh_1.368</span></p>
               
               	  
               <p>yathāparādhaṃ jñātvā tadanusāreṇa daṇḍapraṇayanam eva deśakālavayaḥkarmavittāni jñātvā
                  tadanusāreṇa daṇḍyeṣu daṇḍārheṣu daṇḍapraṇayanaṃ kuryāt | tathā buddhipūrvābuddhipūrvasakṛdāvṛttyanusāreṇa
                  ca | yady api rājānam adhikṛtyāyaṃ rājadharmakalāpa uktas tathāpi varṇāntarasyāpi
                  viṣayamaṇḍalādiparipālanādhikṛtasyāyaṃ dharmo veditavyaḥ | <q>rājadharmān pravakṣyāmi yathāvṛtto bhaven nṛpaḥ</q> ity atra pṛthaṅnṛpagrahaṇāt karagrahaṇasya rakṣārthatvāc ca rakṣaṇasya daṇḍapraṇayanāyattatvād
                  iti || 1.368 ||
               </p>
               
               	  
               <p>iti śrīpadmanābhabhaṭṭopādhyāyātmajasya śrīmatparamahaṃsaparivrājaka<span class="red">vijñāneśvarabhaṭṭārakasya</span> kṛtau <span class="red">ṛjumitākṣarāyāṃ yājñavalkyadharmaśāstra</span>vivṛtau sadācāraḥ prathamādhyāyaḥ |
               </p>
               	  
               <p>uttamopapadasyeyaṃ śiṣyasya kṛtir ātmanaḥ |</p>
               	  
               <p>dharmaśāstrasya vivṛtir vijñāneśvarayoginaḥ ||</p>
               
               	  
               <p>asminn adhyāye prakaraṇāni | 1 upodghātaprakaraṇam | 2 brahmacāriprakaraṇam | 3 vivāhaprakaraṇam
                  | 4 jātivivekaprakaraṇam | 5 gṛhasthadharmaprakaraṇam | 6 snātakavrataprakaraṇam |
                  7 bhakṣyābhakṣyaprakaraṇam | 8 dravyaśuddhiprakaraṇam | 9 dānadharmaprakaraṇam | 10
                  śrāddhaprakaraṇam | 11 gaṇapatikalpaprakaraṇam | 12 grahaśāntiprakaraṇam | 13 rājadharmaprakaraṇam
                  | evaṃ trayodaśa prakarāṇi ||
               </p>
               
               	  
               <p><span class="red">yājñavalkya</span>muniśāstragateyaṃ vivṛtir na kasya vihitā viduṣaḥ |
               </p>
               	  
               <p>pramitākṣarāpi vipulārthavatī pariṣiñcati śravaṇayoramṛtam || 1 ||</p>
               
               	
            </div>
            
         </div>
         
         <div id="d1e12831">
            	
            	
            <h3>vyavahārādhyāyaḥ</h3>
            
            	
            <div id="d1e12836">
               	  
               <h3>sādhāraṇavyavahāramātṛkāprakaraṇam</h3>
               
               	  
               <p class="italic">abhiṣekādiguṇayuktasya rājñaḥ prajāpālanaṃ paramo dharmaḥ | tac ca duṣṭanigraham antareṇa
                  na saṃbhavati | duṣṭaparijñānaṃ ca na vyavahāradarśanam antareṇa saṃbhavati | tad
                  vyavahāradarśanam ahar ahaḥ kartavyam ity uktaṃ:
               </p>
               	  
               <p class="italic"> vyavahārān svayaṃ paśyet sabhyaiḥ parivṛto 'nvaham | iti | (YDh 1.360)</p>
               	  
               <p class="italic">sa ca vyavahāraḥ kīdṛśaḥ katividhaḥ kathaṃ cetītikartavyatākalāpo nābhihitaḥ | tadabhidhānāya
                  dvitīyo 'dhyāya ārambhyate <q>vyavahārān</q> iti | 
               </p>
               
               	  
               <p id="YDh_2.1" class="bold">
                  	    vyavahārān nṛpaḥ paśyed vidvadbhir brāhmaṇaiḥ saha |<br />
                  	    dharmaśāstrānusāreṇa krodhalobhavivarjitaḥ ||
                  	   <span class="ref">YDh_2.1</span></p>
               
               	  
               <p>anyavirodhena svātmasaṃbandhitayā kathanaṃ vyavahāraḥ | yathā kaścid idaṃ kṣetrādi
                  madīyam iti kathayati, anyo 'pi tadvirodheṇa madīyam iti | tasyānekavidhatvaṃ darśayati
                  bahuvacanena | nṛpa iti na kṣatriyamātrasyāyaṃ dharmaḥ kiṃ tu prajāpālanādhikṛtasyānyasyāpīti
                  darśayati | paśyed iti pūrvoktasyānuvādo dharmaviśeṣavidhānārthaḥ | vidvadbhir vedavyākaraṇādidharmaśāstrābhijñaiḥ
                  | brāhmaṇair na kṣatriyādibhiḥ | brāhmaṇaiḥ saheti tṛtīyānirdeśād eṣām aprādhānyam
                  | <q class="blue">sahayukte 'pradhāne</q> iti <span class="red">smaraṇāt</span> (Pāṇ 2.3.19) | ataś cādarśane 'nyathādarśane vā rājño doṣo na brāhmaṇānām | yathāha <span class="red">manuḥ</span> |
               </p>
               	  
               <p><q class="blue">adaṇḍyān daṇḍayan rājā daṇḍyāṃś caivāpy adaṇḍayan |<br />
                     	  ayaśo mahad āpnoti narakaṃ caiva gacchati ||</q> iti | (YDh 8.128)
               </p>
               	  
               <p>katham | dharmaśāstrānusāreṇa nārthaśāstrānusāreṇa | deśādisamayadharmasyāpi dharmaśāstrāviruddhasya
                  dharmaśāstraviṣayatvān na pṛthagupādānam | tathā ca vakṣyati:
               </p>
               	  
               <p>nijadharmāvirodhena yas tu sāmayiko bhavet |</p>
               	  
               <p>so 'pi yatnena saṃrakṣyo dharmo rājakṛtaś ca yaḥ || iti | (YDh 2.186)</p>
               	  
               <p>krodhalobhavivarjita iti | dharmaśāstrānusāreṇeti siddhe krodhalobhavivarjita iti
                  vacanam ādarārtham | krodho 'marṣaḥ | lobho lipsātiśayaḥ || 2.1 ||
               </p>
               
               	  
               <p class="italic">sabhyāṃś cāha |</p>
               
               	  
               <p id="YDh_2.2" class="bold">
                  	    śrutādhyayansaṃpannā dharmajñāḥ satyavādinaḥ |<br />
                  	    rājñā sabhāsadaḥ kāryā ripau mitre ca ye samāḥ ||
                  	   <span class="ref">YDh_2.2</span></p>
               
               	  
               <p>kiṃ ca śrutādhyayanasaṃpannāḥ śrutena mīmāṃsāvyākaraṇādiśravaṇena adhyayanena ca vedādhyayanena
                  saṃpannāḥ | dharmajñāḥ dharmaśāstrajñāḥ | satyavādinaḥ satyavacanaśīlāḥ | ripau mitre
                  ca ye samāḥ rāgadveṣādirahitāḥ | evaṃbhūtāḥ sabhāsadaḥ sabhāyāṃ saṃsadi yathā sīdanty
                  upaviśanti tathā dānamānasatkāre rājñā kartavyāḥ | yady api śrutādhyayanasaṃpannā
                  ity aviśeṣeṇoktaṃ tathāpi brāhmaṇā eva | yathāha <span class="red">kātyāyanaḥ</span>:
               </p>
               	  
               <p><q class="blue">sa tu sabhyaiḥ sthirair yuktaḥ prājñair maulair dvijottamaiḥ |<br />
                     	  dharmaśāstrārthakuśalair arthaśāstraviśāradaiḥ ||</q> iti | (KSm 57)
               </p>
               	  
               <p>te ca trayaḥ kartavyāḥ bahuvacanasyārthavattvāt,</p>
               	  
               <p><q class="blue">yasmin deśe niṣīdanti viprā vedavidas trayaḥ |</q> (MDh 8.11)
               </p>
               	  
               <p>iti <span class="red">manu</span>smaraṇāc ca | <span class="red">bṛhaspatis</span> tu sapta pañca trayo vā sabhāsado bhavantītyāha |
               </p>
               	  
               <p><q class="blue">lokavedajñadharmajñāḥ sapta pañca trayo 'pi vā |<br />
                     	  yatropaviṣṭā viprāḥ syuḥ sā yajñasadṛśī sabhā ||</q> iti | (BṛSm 1.59)
               </p>
               	  
               <p>na ca brāhmaṇaiḥ saheti pūrvaślokoktānāṃ brāhmaṇānāṃ śrutādhyayanasaṃpannā ityādiviśeṣaṇam
                  iti mantavyam, tṛtīyāprathamāntanirdiṣṭānāṃ viśeṣaṇaviśeṣyabhāvāsaṃbhavāt, vidvadbhir
                  ity anena punaruktiprasaṅgāc ca | tathā ca <span class="red">kātyāyanena</span> brāhmaṇānāṃ sabhāsadāṃ ca spaṣṭaṃ bhedo darśitaḥ:
               </p>
               	  
               <p><q class="blue">saprāḍvivākaḥ sāmātyaḥ sabrāhmaṇapurohitaḥ |<br />
                     	  sasabhyaḥ prekṣako rājā svarge tiṣṭati dharmataḥ ||</q> iti | (KSm 56)
               </p>
               	  
               <p>tatra brāhmaṇā aniyuktāḥ sabhāsadas tu niyuktā iti bhedaḥ | ata evoktam:</p>
               	  
               <p><q class="blue">niyukto vāniyukto vā dharmajño vaktum arhati |</q> iti |
               </p>
               	  
               <p>tatra niyuktānāṃ yathāvasthitārthakathane 'pi yadi rājānyathā karoti tadāsau nivāraṇīyo
                  'nyathā doṣaḥ | uktaṃ ca <span class="red">kātyāyanena</span> |
               </p>
               	  
               <p><q class="blue">anyāyenāpi taṃ yāntaṃ ye 'nuyānti sabhāsadaḥ |<br />
                     	  te 'pi tadbhāginas tasmād bodhanīyaḥ sa tair nṛpaḥ ||</q> iti | (KSm 75)
               </p>
               	  
               <p>aniyuktānāṃ punar anyathābhidhāne 'nabhidhāne vā doṣo na tu rājño 'nivāraṇe,</p>
               	  
               <p><q class="blue">sabhā vā na praveṣṭavyā vaktavyaṃ vā samañjasam |<br />
                     	  abruvan vibruvan vāpi naro bhavati kilbiṣī ||</q> (MDh 8.13)
               </p>
               	  
               <p>iti <span class="red">manu</span>smaraṇāt | ripau mitre ceti cakārāl lokarañjanārthaṃ katipayair vaṇigbhir apy adhiṣṭhitaṃ
                  sadaḥ kartavyam | yathāha <span class="red">kātyāyanaḥ</span>:
               </p>
               	  
               <p><q class="blue">kulaśīlavayovṛttavittavadbhir amatsaraiḥ |<br />
                     	  vaṇigbhiḥ syāt katipayaiḥ kulabhūtair adhiṣṭhitam ||</q> iti || (KSm 58) ||2.2 ||
               </p>
               
               	  
               <p class="italic">vyavahārān nṛpaḥ paśyed ity uktam | tatrānukalpam āha |</p>
               
               	  
               <p id="YDh_2.3" class="bold">
                  	    apaśyatā kāryavaśād vyavahārān nṛpeṇa tu |<br />
                  	    sabhyaiḥ saha niyoktavyo brāhmaṇaḥ sarvadharmavit ||
                  	   <span class="ref">YDh_2.3</span></p>
               
               	  
               <p>kāryāntaravyākulatayā vyavahārān apaśyatā nṛpeṇa pūrvoktaiḥ sabhyaiḥ saha sarvadharmavit,
                  sarvān dharmaśāstroktān sāmayikāṃś ca dharmān vetti vicārayatīti sarvadharmavit, brāhmaṇo
                  na kṣatriyādir niyoktavyo vyavahāradarśane | taṃ ca <span class="red">kātyāyano</span>ktaguṇaviśiṣṭaṃ kuryāt | yathāha |
               </p>
               	  
               <p><q class="blue">dāntaṃ kulīnaṃ madhyastham anudvegakaraṃ sthiram |<br />
                     	  paratra bhīruṃ dharmiṣṭham udyuktaṃ krodhavarjitam ||</q> iti | (KSm 64)
               </p>
               	  
               <p>evaṃbhūtabrāhmaṇāsaṃbhave kṣatriyaṃ vaiśyaṃ vā niyuñjīta na śūdram | yathāha <span class="red">kātyāyanaḥ</span> |
               </p>
               	  
               <p><q class="blue">brāhmaṇo yatra na syāt tu kṣatriyaṃ tatra yojayet |<br />
                     	  vaiśyaṃ vā dharmaśāstrajñaṃ śūdraṃ yatnena varjayet ||</q> iti | (KSm 67)
               </p>
               	  
               <p><span class="red">nāradena</span> tv ayam eva mukhyo darśitaḥ |
               </p>
               	  
               <p><q class="blue">dharmaśāstraṃ puraskṛtya prāḍvivākamate sthitaḥ |</q> (NSm 1.29)
               </p>
               	  
               <p>na svamate sthitaḥ | rājā cāracakṣuṣā parasainyaṃ paśyatītivat | tasya ceyaṃ yaugikī
                  saṃjñā | arthipratyarthinau pṛcchatīti prāṭ, tayor vacanaṃ viruddham aviruddhaṃ ca
                  sabhyaiḥ saha vivinakti vivecayati veti vivākaḥ | prāṭ cāsau vivākaś ca prāḍvivākaḥ
                  | uktaṃ ca |
               </p>
               	  
               <p><q class="blue">vivādānugataṃ pṛṣṭvā sasabhyas tat prayatnataḥ |<br />
                     	  vicārayati yenāsau prāḍvivākas tataḥ smṛtaḥ ||</q> iti || 2.3 ||
               </p>
               
               	  
               <p class="italic">prāḍvivākādayaḥ sabhyā yadi rāgādinā smṛtyapetaṃ vyavahāraṃ vicārayanti tadā rājñā
                  kiṃ kartavyam ity ata āha |
               </p>
               
               	  
               <p id="YDh_2.4" class="bold">
                  	    rāgāl lobhād bhayād vāpi smṛtyapetādikāriṇaḥ |<br />
                  	    sabhyāḥ pṛthak pṛthag daṇḍyā vivādād dviguṇaṃ damam ||
                  	   <span class="ref">YDh_2.4</span></p>
               
               	  
               <p>api ca, pūrvoktāḥ sabhyā rajaso niraṅkuśatvena tadabhibhūtā rāgāt snehātiśayāl lobhāl
                  lipsātiśayād bhayāt saṃtrāsāt smṛtyapetaṃ smṛtiviruddhaṃ ādiśabdād ācārāpetaṃ kurvantaḥ
                  pṛthak pṛthag ekaikaśo vivādād vivādaparājayanimittād damād dviguṇaṃ damaṃ daṇḍyāḥ
                  na punar vivādāspadībhūtād dravyāt | tathā sati strīsaṃgrahaṇādiṣu daṇḍābhāvaprasaṅgaḥ
                  | rāgalobhabhayānām upādānaṃ rāgādiṣv eva dviguṇo damo nājñānamohādiṣv iti niyamārtham
                  | na ca <q class="blue">rājā sarvasyeṣṭe brāhmaṇavarjam</q> (GDh 11.1) iti <span class="red">gautama</span>vacanān na brāhmaṇā daṇḍyā iti mantavyam, tasya praśaṃsārthatvāt | yat tu ṣaḍbhiḥ
                  parihāryo rājñā 'vadhyaś cābandhyaś cādaṇḍyaś cābahiṣkāryaś cāparivādyaś cāparihāryaś
                  ceti tad api sa eṣa bahuśruto bhavati lokavedavedāṅgavid vākovākyetihāsapurāṇakuśalas
                  tadapekṣas tadvṛttiś cāṣṭacatvāriṃśatsaṃskāraiḥ saṃskṛtas triṣu karmasv abhirataḥ
                  ṣaṭsu vā samayācārikeṣv abhivinīta iti pratipāditabahuśrutaviṣayaṃ na brāhmaṇamātraviṣayam
                  || 2.4 ||
               </p>
               
               	  
               <p class="italic">vyavahāraviṣayam āha |</p>
               
               	  
               <p id="YDh_2.5" class="bold">
                  	    smṛtyācāravyapetena mārgeṇādharṣitaḥ paraiḥ |<br />
                  	    āvedayati ced rājñe vyavahārapadaṃ hi tat ||
                  	   <span class="ref">YDh_2.5</span></p>
               
               	  
               <p>dharmaśāstrasamayācāraviruddhena mārgeṇa parair ādharṣito 'bhibhūto yad rājñe prāḍvivākāya
                  vā āvedayati vijñāpayati ced yadi tad āvedyamānaṃ vyavahārapadaṃ pratijñottarasaṃśayahetuparāmarśapramāṇanirṇayaprayojanātmako
                  vyavahāras tasya padaṃ viṣayas tasya cedaṃ sāmānyalakṣaṇam | sa va dvividhaḥ | śaṅkābhiyogas
                  tattvābhiyogaś ceti | yathāha <span class="red">nāradaḥ</span> |
               </p>
               	  
               <p><q class="blue">dvyabhiyogas tu vijñeyaḥ śaṅkātattvābhiyogataḥ |<br />
                     	  śaṅkā 'satāṃ tu saṃsargāt tattvaṃ hoḍhābhidarśaśanāt ||</q> iti | (NSm Mā 1.22)
               </p>
               	  
               <p>hoḍhā loptraṃ | liṅgam iti yāvat | tena darśanaṃ sākṣād vā darśanaṃ hoḍhābhidarśanaṃ
                  tasmāt | tat tv ābhiyogo 'pi dvividhaḥ | pratiṣedhātmako vidhyātmakaś ceti | yathā
                  matto hiraṇyādikaṃ gṛhītvā na prayacchati | kṣetrādikaṃ mamāyam apaharatīti ca | uktaṃ
                  ca <span class="red">kātyāyanena</span>:
               </p>
               	  
               <p><q class="blue">nyāyyaṃ svaṃ necchate kartum anyāyyaṃ vā karoti yaḥ |</q> iti | (KSm 139)
               </p>
               	  
               <p>sa punaś cāṣṭādaśadhā bhidyate | yathāha <span class="red">manuḥ</span>:
               </p>
               	  
               <p><q class="blue">teṣām ādyam ṛṇādānaṃ nikṣepo 'svāmivikrayaḥ |<br />
                     	  saṃbhūya ca samutthānaṃ dattasyānapakarma ca ||<br />
                     	  vetanasyaiva cādānaṃ saṃvidaś ca vyatikramaḥ |<br />
                     	  krayavikrayānuśayo vivādaḥ svāmipālayoḥ ||<br />
                     	  sīmāvivādadharmaś ca pāruṣye daṇḍavācike |<br />
                     	  steyaṃ ca sāhasaṃ caiva strīsaṃgrahaṇam eva ca ||<br />
                     	  strīpuṃdharmo vibhāgaś ca dyūtam āhvaya eva ca |<br />
                     	  padāny aṣṭādaśaitāni vyavahārasthitāv iha ||</q> iti || (MDh 8.4–7)
               </p>
               	  
               <p>etāny api sādhyabhedena punar bahutvaṃ gatāni | yathāha <span class="red">nāradaḥ</span>:
               </p>
               	  
               <p><q class="blue">eṣām eva prabhedo 'nyaḥ śatam aṣṭottaraṃ bhavet |<br />
                     	  kriyābhedān manuṣyāṇāṃ śataśākho nigadyate ||</q> iti || (NSm Mā 1.20)
               </p>
               	  
               <p><q>āvedayati ced rājñe</q> ity anena svayam evāgatyāvedayati na rājapreritas tatpuruṣaprerito veti darśayati
                  | yathāha <span class="red">manuḥ</span>:
               </p>
               	  
               <p><q class="blue">notpādayet svayaṃ kāryaṃ rājā nāpy asya pūruṣaḥ |<br />
                     	  na ca prāpitam anyena grasetārthaṃ kathaṃcana ||</q> iti || (MDh 8.43)
               </p>
               	  
               <p>parair iti pareṇa parābhyāṃ parair ity ekasyaikena dvābhyāṃ bahubhir vā vyavahāro
                  bhavatīti darśayati || yat punaḥ,
               </p>
               	  
               <p><q class="blue">ekasya bahubhiḥ sārdhaṃ strīṇāṃ preṣyajanasya ca |<br />
                     	  anādeyo bhaved vādo dharmavidbhir udāhṛtaḥ ||</q> (DhKo 114)
               </p>
               	  
               <p>iti <span class="red">nārada</span>vacanaṃ tad bhinnasādhyadvayaviṣayam | <q>āvedayati ced rājñe</q> ity anenaiva rājñā pṛṣṭo vinītaveṣa āvedayet | āveditaṃ ca yuktaṃ cen mudrādinā pratyarthyāhvānam
                  akalpādīnāṃ cānāhvānam ityādy arthasiddham iti noktam | <span class="red">smṛtyantare</span> tu spaṣṭārtham uktam | yathā:
               </p>
               	  
               <p><q class="blue">kāle kāryārthinaṃ pṛcched gṛṇantaṃ purataḥ sthitam |<br />
                     	  kiṃ kāryaṃ kā ca te pīḍā mā bhaiṣīr brūhi mānava ||<br />
                     	  kena kasmin kadā kasmāt pṛcched evaṃ sabhāgatam |<br />
                     	  evaṃ pṛṣṭaḥ sa yad brūyāt sa sabhyair brāhmaṇaiḥ saha ||<br />
                     	  vimṛśya kāryaṃ nyāyyaṃ ced āhvānārtham ataḥ param |<br />
                     	  mudrāṃ vā nikṣpet tasmin puruṣaṃ vā samādiśet ||<br />
                     	  akalpabālasthaviraviṣamasthakriyākulān |<br />
                     	  kāryātipātivyasaninṛpakāryotsavākulān |<br />
                     	  mattonmattapramattārtān bhṛtyān nāhvānayen nṛpaḥ ||<br />
                     	  na hīnapakṣāṃ yuvatiṃ kule jātāṃ prasūtikām |<br />
                     	  sarvavarṇottamāṃ kanyāṃ tā jñātiprabhukāḥ smṛtāḥ ||<br />
                     	  tadadhīnakuṭumbinyaḥ svairiṇyo gaṇikāś ca yāḥ |<br />
                     	  niṣkulā yāś ca patitās tāsām āhvānam iṣyate ||<br />
                     	  kālaṃ deśaṃ sa vijñāya kāryāṇāṃ ca balābale |<br />
                     	  akalpādīn api śanair yānair āhvānayen nṛpaḥ ||<br />
                     	  jñātvābhiyogaṃ ye 'pi syur vane pravrajitādayaḥ |<br />
                     	  tān apy āhvānayed rājā gurukāreṣv akopayan ||</q> iti |
               </p>
               	  
               <p>āsedhavyavasthāpy arthasiddhaiva <span class="red">nāraden</span>oktā:
               </p>
               	  
               <p><q class="blue">vaktavye 'rthe hy atiṣṭhantam utkrāmantaṃ ca tadvacaḥ |<br />
                     	  āsedhayed vivādārthī yāvad āhvānadarśanam ||<br />
                     	  sthānāsedhaḥ kālakṛtaḥ pravāsāt karmaṇas tathā |<br />
                     	  caturvidhaḥ syād āsedho nāsiddhas taṃ vilaṅghayet ||<br />
                     	  āsedhakāla āsiddha āsedhaṃ yo 'tivartate |<br />
                     	  sa vineyo 'nyathākurvan nāseddhā daṇḍabhāg bhavet ||<br />
                     	  nadīsantārakāntāradurdeśopaplavādiṣu |<br />
                     	  āsiddhas taṃ parāsedham utkrāman nāparādhnuyāt ||<br />
                     	  nirveṣṭukāmo rogārto yiyakṣur vyasane sthitaḥ |<br />
                     	  abhiyuktas tathānyena rājakāryodyatas tathā ||<br />
                     	  gavāṃ pracāre gopālāḥ sasyāvāpe kṛṣīvalāḥ |<br />
                     	  śilpinaś cāpi tatkālam āyudhīyāś ca vigrahe ||</q> iti | (NSm Mā 1.41–46)
               </p>
               	  
               <p>āsedho rājājñayā 'varodhaḥ | akalpādayaḥ putrādikam anyaṃ vā suhṛdaṃ preṣayeyuḥ, na
                  ca te parārthavādinaḥ,
               </p>
               	  
               <p><q class="blue">yo na bhrātā na ca pitā na putro na niyogakṛt |<br />
                     	  parārthavādī daṇḍyaḥ syād vyavahāreṣu vibruvan ||</q> (NSm Mā 2.23)
               </p>
               	  
               <p>iti <span class="red">nārada</span>vacanāt || 2.5 ||
               </p>
               
               	  
               <p class="italic">pratyarthini mudrālekhyapuruṣāṇām anyatamenānīte kiṃ kuryād ity ata āha |</p>
               
               	  
               <p id="YDh_2.6" class="bold">
                  	    pratyarthino 'grato lekhyaṃ yathāveditam arthinā |<br />
                  	    samāmāsatadardhāharnāmajātyādicihnitam ||
                  	   <span class="ref">YDh_2.6</span></p>
               
               	  
               <p>arthyate ity arthaḥ sādhyaḥ, so 'syāstīty arthī, tatpratipakṣaḥ pratyarthī, tasyāgrataḥ
                  purato lekhyaṃ lekhanīyam | yathā yena prakāreṇa pūrvam āvedanakāle āveditaṃ tathā
                  | na punar anyathā, anyathāvāditvena vyavahārasya bhaṅgaprasaṅgāt |
               </p>
               	  
               <p><q class="blue">anyavādī kriyādveṣī nopasthātā niruttaraḥ |<br />
                     	  āhūtaḥ prapalāyī ca hīnaḥ pañcavidhaḥ smṛtaḥ ||</q> iti | (NSm Mā 2.33)
               </p>
               	  
               <p>āvedanakāla evārthivacanasya likhitatvāt punarlekhanam anarthakam ity ata āha samāmāsetyādi
                  | saṃvatsaramāsapakṣatithivārādinā, arthipratyarthināmabrāhmaṇajātyādicihnitam | ādiśabdena
                  dravyatatsaṃkhyāsthānavelākṣamāliṅgādīni gṛhyante || yathoktam:
               </p>
               	  
               <p><q class="blue">arthavad dharmasaṃyuktaṃ paripūrṇam anākulam |<br />
                     	  sādhyavad vācakapadaṃ prakṛtārthānubandhi ca ||<br />
                     	  prasiddham aviruddhaṃ ca niścitaṃ sādhanakṣamam |<br />
                     	  saṃkṣiptaṃ nikhilārthaṃ ca deśakālāvirodhi ca ||<br />
                     	  varṣartumāsapakṣāhovelādeśapradeśavat |<br />
                     	  sthānāvasathasādhyākhyājātyākāravayoyutam ||<br />
                     	  sādhyapramāṇasaṃkhyāvad ātmapratyarthināmavat |<br />
                     	  parātmapūrvajānekarājanāmabhir aṅkitam ||<br />
                     	  kṣamāliṅgātmapīḍāvat kathitāhartṛdāyakam |<br />
                     	  yadāvedayate rājñe tad bhāṣety abhidhīyate ||</q> iti |
               </p>
               	  
               <p>bhāṣā pratijñā pakṣa iti nārthāntaram | āvedanasamaye kāryamātraṃ likhitaṃ, pratyarthino
                  'grataḥ samāmāsādiviśiṣṭaṃ likhyata iti viśeṣaḥ | saṃvatsaraviśeṣaṇaṃ yady api sarvavyavahāreṣu
                  nopayujyate tathāpy ādhipratigrahakrayeṣu nirṇayārtham upayujyate,
               </p>
               	  
               <p><q class="blue">ādhau pratigrahe krīte pūrvā tu balavattarā |</q></p>
               	  
               <p>iti <span class="red">vacanāt</span> | arthavyavahāro 'pi ekasmin saṃvatsare yatsaṃkhyākaṃ yaddravyaṃ yato yena gṛhītaṃ
                  pratyarpitaṃ ca punar anyasmin vatsare taddravyaṃ tatsaṃkhyākaṃ tatas tena gṛhītaṃ
                  yācyamāno yadi brūyāt, satyaṃ gṛhītaṃ pratyarpitaṃ ceti | vatsarāntare gṛhītaṃ pratyarpitaṃ
                  nāsmin vatsare ity upayujyate | evaṃ māsādy api yojyam | deśasthānādayaḥ punaḥ sthāvareṣv
                  evopayujyante,
               </p>
               	  
               <p><q class="blue">deśaś caiva tathā sthānaṃ saṃniveśas tathaiva ca |<br />
                     	  jātiḥ saṃjñādhivāsaś ca pramāṇaṃ kṣetranāma ca ||<br />
                     	  pitṛpaitāmahaṃ caiva pūrvarājānukīrtanam |<br />
                     	  sthāvareṣu vivādeṣu daśaitāni niveśayet ||</q></p>
               	  
               <p>iti <span class="red">smaraṇāt</span> | deśo madhyadeśādiḥ | sthānaṃ vārāṇasyādi | saṃniveśas tatraiva pūrvāparadigvibhāgaparicchinnaḥ
                  samyaṅniviṣṭo gṛhakṣetrādiḥ | jātir arthipratyarthinor brāhmaṇatvādiḥ | saṃjñā ca
                  devadattādiḥ | adhivāsaḥ samīpadeśanivāsī janaḥ | pramāṇaṃ nivartanādi bhūparimāṇam
                  | kṣetranāma śālikṣetraṃ kramukakṣetraṃ kṛṣṇabhūmaḥ pāṇḍubhūma iti | pituḥ pitāmahasya
                  ca nāmārthipratyarthinoḥ | pūrveṣāṃ trayāṇām rājñāṃ nāmakīrtanaṃ ceti | samāmāsādīnāṃ
                  yasmin vyavahāre yāvad upayujyate tatra tāval lekhanīyam iti tātparyārthaḥ | evaṃ
                  pakṣalakṣaṇe sthite pakṣalakṣaṇarahitānāṃ pakṣavadavabhāsamānānāṃ pakṣābhāsatvaṃ siddham
                  eveti <span class="red">yogīśvareṇa</span> na pṛthak pakṣābhāsā uktāḥ | anyais tu vispaṣṭārtham uktāḥ |
               </p>
               	  
               <p><q class="blue">aprasiddhaṃ nirābādhaṃ nirarthaṃ niṣprayojanam |<br />
                     	  asādhyaṃ vā viruddhaṃ vā pakṣābhāsaṃ vivarjayet ||</q> iti | (KSm 140)
               </p>
               	  
               <p>aprasiddhaṃ madīyaṃ śaśaviṣāṇaṃ gṛhītvā na prayacchatītyādi | nirābādhaṃ asmad gṛhadīpaprakāśenāyaṃ
                  svagṛhe vyavaharatīyādi | nirarthaṃ abhidheyarahitaṃ kacaṭatapagajaḍadabetyādi | niṣprayojanaṃ
                  yathāyaṃ devadatto 'smadgṛhasaṃnidhau susvaram adhīta ityādi | asādhyaṃ yathāhaṃ devadattena
                  sabhrūbhaṅgam upahasita ityādi | etat sādhanāsaṃbhavād asādhyam | alpakālatvān na
                  sākṣisaṃbhavo likhitaṃ dūrato 'lpatvān na divyam iti | viruddhaṃ yathāhaṃ mūkena śapta
                  ityādi | purarāṣṭrādiviruddhaṃ vā |
               </p>
               	  
               <p><q class="blue">rājñā vivarjito yaś ca yaś ca pauravirodhakṛt |<br />
                     	  rāṣṭrasya vā samas tasya prakṛtīnāṃ tathaiva ca ||<br />
                     	  anye vā ye puragrāmamahājanavirodhakāḥ |<br />
                     	  anādeyās tu te sarve vyavahārāḥ prakīrtitāḥ ||</q> iti ||
               </p>
               	  
               <p>yat tu,</p>
               	  
               <p><q class="blue">anekapadasaṃkīrṇaḥ pūrvapakṣo na sidhyati |</q> (KSm 136)
               </p>
               	  
               <p>iti tatra yady anekavastusaṃkīrṇa ity ucyate tadā na doṣaḥ, madīyam anena hiraṇyaṃ
                  vāso rūpakādi vāpahṛtam ityevaṃvidhasyāduṣṭatvāt | ṛṇādānādipadasaṃkare pakṣābhāsa
                  iti cet tad api na | madīyā rūpakā anena vṛddhyā gṛhītāḥ suvarṇaṃ cāsya haste nikṣiptam,
                  madīyaṃ kṣetram ayam apaharati ityādīnāṃ pakṣatvam iṣyata eva | kiṃ tu kriyābhedāt
                  krameṇa vyavahāro na yugapad ity etāvat | yathāha <span class="red">kātyāyanaḥ</span>:
               </p>
               	  
               <p><q class="blue">bahupratijñaṃ yat kāryaṃ vyavahāre suniścitam |<br />
                     	  kāmaṃ tad api gṛhṇīyād rājā tattvabubhutsayā ||</q> iti | (KSm 137)
               </p>
               	  
               <p>tasmād anekapadasaṃkīrṇaḥ pūrvapakṣo yugapan na sidhyatiti tasyārthaḥ | arthigrahaṇāt
                  putrapitrādigrahaṇaṃ teṣām ekārthatvāt | niyuktasyāpi niyogenaiva tadekārthatvākṣepāt,
               </p>
               	  
               <p><q class="blue">arthinā saṃniyukto vā pratyarthiprahito 'pi vā |<br />
                     	  yo yasyārthe vivadate tayor jayaparājayau ||</q> (NSm Mā 2.22)
               </p>
               	  
               <p>iti <span class="red">smaraṇāt</span> niyuktajayaparājayau mūlasvāminor eva | etac ca bhūmau phalake vā pāṇḍulekhena likhitvā
                  āvāpoddhāreṇa viśodhitaṃ paścāt patre niveśayet,
               </p>
               	  
               <p><q class="blue">pūrvapakṣaṃ svabhāvoktaṃ prāḍvivāko 'bhilekhayet |<br />
                     	  pāṇḍulekhena phalake tataḥ patre viśodhitam ||</q> (KSm 131)
               </p>
               	  
               <p>iti <span class="red">kātyāyana</span>smaraṇāt | śodhanaṃ ca yāvad uttaradarśanaṃ kartavyaṃ nātaḥ param, anavasthāprasaṅgāt
                  | ata eva <span class="red">nāradeno</span>ktam,
               </p>
               	  
               <p><q class="blue">śodhayet pūrvavādaṃ tu yāvan nottaradarśanam |<br />
                     	  avaṣṭabdhasyottareṇa nivṛttaṃ śodhanaṃ bhavet ||</q> iti | pūrvapakṣamaśodhayitvaiva yad ottaraṃ dāpayanti sabhyās tadā <q>rāgāl lobhād</q> (YDh 2.4) ityuktadaṇḍena sabhyān daṇḍayitvā punaḥ pratijñāpūrvakaṃ vyavahāraḥ pravartanīyo
                  rājñeti || 2.6 ||
               </p>
               
               	  
               <p class="italic">evaṃ śodhitapatrārūḍhe pūrvapakṣe kiṃ kartavyam ity ata āha |</p>
               
               	  
               <p class="bold">śrutārthasyottaraṃ lekhyaṃ pūrvāvedakasaṃnidhau | <span class="ref">YDh_2.7ab</span></p>
               
               	  
               <p>śruto bhāṣārtho yena pratyarthinā 'sau śrutārthaḥ tasyottaraṃ pūrvapakṣād uttararatra
                  bhavatīty uttaraṃ lekhyaṃ lekhanīyam | pūrvāvedakasyārthinaḥ saṃnidhau samīpe uttaraṃ
                  ca yat pūrvoktasya nirākaraṇaṃ tad ucyate | yathāha |
               </p>
               	  
               <p><q class="blue">pakṣasya vyāpakaṃ sāram asaṃdigdham anākulam |<br />
                     	  avyākhyāgamyam ity etad uttaraṃ tadvido viduḥ ||</q> iti |
               </p>
               	  
               <p>pakṣasya vyāpakaṃ nirākaraṇasamartham | sāraṃ nyāyyaṃ nyāyād anapetam | asaṃdigdhaṃ
                  saṃdeharahitam | anākulaṃ pūrvāparāviruddham | avyākhyāgamyam aprasiddhapadaprayogeṇa
                  duḥśliṣṭavibhaktisamāsasādhyāhārābhidhānena vā anyadeśabhāṣābhidhānena vā yad vyākhyeyārthaṃ
                  na bhavati tat sad uttaram || tac ca caturvidham: saṃpratipattir mithyā pratyavaskandanaṃ
                  pūrvanyāyaś ceti | tathāha <span class="red">kātyāyanaḥ</span>:
               </p>
               	  
               <p><q class="blue">satyaṃ mithyottaraṃ caiva pratyavaskandanaṃ tathā |<br />
                     	  pūrvanyāyavidhiś caivam uttaraṃ syāc caturvidham ||</q> iti | (KSm 165)
               </p>
               	  
               <p>tatra satyottaraṃ yathā | rūpakaśataṃ mahyaṃ dhārayatītyukte satyaṃ dhārayām iti |
                  yathāha:
               </p>
               	  
               <p><q class="blue">sādhyasya satyavacanaṃ pratipattir udāhṛtā |</q> iti | (KSm 168)
               </p>
               	  
               <p>mithyottaraṃ tu nāhaṃ dhārayāmīti | tathā ca <span class="red">kātyāyanaḥ</span>:
               </p>
               	  
               <p><q class="blue">abhiyukto 'bhiyogasya yadi kuryād apahnavam |<br />
                     	  mithyā tat tu vijānīyād uttaraṃ vyavahārataḥ ||</q> iti || (KSm 167)
               </p>
               	  
               <p>tac ca mithyottaraṃ caturvidham |</p>
               	  
               <p><q class="blue">mithyaitan nābhijānāmi tadā tatra na saṃnidhiḥ |<br />
                     	  ajātaś cāsmi tatkāla iti mithyā caturvidham ||</q> iti | (NSm Mā 2.5; KSm 169)
               </p>
               	  
               <p>pratyavaskandanaṃ nāma satyaṃ gṛhītaṃ pratidattaṃ pratigraheṇa labdham iti vā | yathāha
                  <span class="red">nāradaḥ</span>:
               </p>
               	  
               <p><q class="blue">arthinā lekhito yo 'rthaḥ pratyarthī yadi taṃ tathā |<br />
                     	  prapadya kāranaṃ brūyāt pratyavaskandanaṃ smṛtam ||</q> iti |
               </p>
               	  
               <p>prāṅnyāyottaraṃ tu yatrābhiyukta evaṃ brūyād asminn arthe 'nenāham abhiyuktas tatra
                  cāyaṃ vyavahāramārgeṇa parājita iti | uktaṃ ca <span class="red">kātyāyanena</span>:
               </p>
               	  
               <p><q class="blue">ācāreṇāvasanno 'pi punar lekhayate yadi |<br />
                     	  so 'bhidheyo jitaḥ pūrvaṃ prāṅnyāyas tu sa ucyate ||</q> iti | (KSm 171)
               </p>
               	  
               <p>evam uttaralakṣaṇe sthite uttaralakṣaṇarahitānām uttaravad avabhāsamānānām uttarābhāsatvam
                  arthasiddham | spaṣṭīkṛtaṃ ca <span class="red">smṛtyantare</span>:
               </p>
               	  
               <p><q class="blue">saṃdigdham anyat prakṛtād atyalpam atibhūri ca |<br />
                     	  pakṣaikadeśavyāpy anyat tathā naivottaraṃ bhavet ||<br />
                     	  yad vyastapadam avyāpi | nigūḍhārthaṃ tathākulam |<br />
                     	  vyākhyāgamyam asāraṃ ca nottaraṃ svārthasiddhaye ||</q> iti | (cf. KSm 175)
               </p>
               	  
               <p>tatra saṃdigdhaṃ: suvarṇaśatam anena gṛhītam ity ukte satyaṃ gṛhītaṃ suvarṇaśataṃ
                  māṣaśataṃ veti | prakṛtād anyat: yathā suvarṇaśatābhiyoge paṇaśataṃ dhārayāmīti |
                  atyalpam: suvarṇaśatābhiyoge pañcaśataṃ dhārayāmīti | atibhūri: suvarṇaśatābhiyoge
                  dviśataṃ dhārayāmīti | pakṣaikadeśavyāpi: hiraṇyavastrādyabhiyoge hiraṇyaṃ gṛhītaṃ
                  nānyad iti | vyastapadaṃ: ṛṇādānābhiyoge padāntareṇottaram yathā suvarṇaśatābhiyoge
                  anena ahaṃ tāḍita iti | avyāpi: deśasthānādiviśeṣaṇavyāpi: yathā madhyadeśe vārāṇasyāṃ
                  pūrvasyāṃ diśi kṣetram anenāpahṛtam iti pūrvapakṣe likhite kṣetram apahṛtam iti |
                  nigūḍḥārthaṃ: yathā suvarṇaśatābhiyoge kim aham eva asmai dhārayāmīty atra dhvaninā
                  prāḍvivākaḥ sabhyo vā arthī vā anyasmai dhārayatīti sūcayatīti nigūḍhārtham | ākulaṃ
                  pūrvāparaviruddham: yathā suvarṇaśatābhiyoge kṛte satyaṃ gṛhītaṃ na dhārayāmīti |
                  vyākhyāgamyaṃ: duḥśliṣṭavibhaktisamāsasādhyāhārābhidhānena vyākhyāgamyam, adeśabhāṣābhidhānena
                  vā | yathā suvarṇaśataviṣaye pitṛṛṇābhiyoge gṛhītaśatavacanāt suvarṇānāṃ pitur na
                  jānāmīti | atra gṛhītaśatasya pitur vacanāt suvarṇānāṃ śataṃ gṛhītam iti na jānāmīti
                  | asāraṃ: nyāyaviruddham yathā suvarṇaśatam anena vṛddhyā gṛhītaṃ vṛddhir eva dattā
                  na mūlam ity abhiyoge satyaṃ vṛddhir dattā na mūlaṃ gṛhītam iti | uttaram ity ekavacananirdeśād
                  uttarāṇāṃ saṃkaro nirastaḥ | yathāha <span class="red">kātyāyanaḥ</span>:
               </p>
               	  
               <p><q class="blue">pakṣaikadeśe yat satyam ekadeśe ca kāraṇam |<br />
                     	  mithyā caivaikadeśe ca saṃkarāt tad anuttaram ||</q> iti | (KSm 189)
               </p>
               	  
               <p>anuttaratve ca kāraṇaṃ<span class="red"> tenaivoktam</span>:
               </p>
               	  
               <p><q class="blue">na caikasmin vivāde tu kriyā syād vādinor dvayoḥ |<br />
                     	  na cārthasiddhir ubhayor na caikatra kriyādvayam ||</q> iti | (KSm 190)
               </p>
               	  
               <p>mithyākāraṇottarayoḥ saṃkare arthipratyarthinor dvayor api kriyā prāpnoti:</p>
               	  
               <p><q class="blue">mithyā kriyā pūrvavāde kāraṇe prativādini |</q></p>
               	  
               <p>iti <span class="red">smaraṇāt</span> | tad ubhayam ekasmin vyavahāre viruddham | yathā suvarṇaṃ rūpakaśataṃ cānena gṛhītam
                  ity abhiyoge suvarṇam na gṛhītaṃ rūpakaśataṃ gṛhītaṃ pratidattaṃ ceti | kāraṇaprāṅnyāyasaṃkare
                  tu pratyarthina eva kriyādvayam:
               </p>
               	  
               <p><q class="blue">prāṅnyāyakāraṇoktau tu pratyarthī nirdiśet kriyām |</q> iti |
               </p>
               	  
               <p>yathā suvarṇaṃ gṛhītaṃ pratidattaṃ rūpake vyavahāramārgena parājita iti | atra ca
                  prāṅnyāye jayapatreṇa vā prāṅnyāyadarśibhir vā bhāvayitavyam | kāraṇoktau tu sākṣilekhyādibhir
                  bhāvayitavyam iti virodhaḥ | evam uttaratrayasaṃkare 'pi draṣṭavyam | yathānena suvarṇaṃ
                  rūpakaśataṃ vastrāṇi ca gṛhītānīty abhiyoge satyaṃ suvarṇaṃ gṛhītaṃ pratidattaṃ rūpakaśataṃ
                  na gṛhītaṃ vastraviṣaye tu pūrvanyāyena parājita iti | evaṃ catuḥsaṃkare 'pi | eteṣāṃ
                  cānuttaratvaṃ yaugapadyena tasyāṃśasya tena tena vinā 'siddheḥ krameṇottaratvam eva
                  | kramaś cārthinaḥ pratyarthinaḥ sabhyānāṃ cecchayā bhavati | yatra punar ubhayoḥ
                  saṃkaras tatra yasya prabhūtārthaviṣayatvaṃ tatkriyopādānena pūrvaṃ vyavahāraḥ pravartayitavyaḥ
                  paścād alpaviṣayottaropādānena ca vyavahāro draṣṭavyaḥ | yatra ca saṃpratipatter uttarāntarasya
                  ca saṃkaras tatrottarāntaropādānena vyavahāro draṣṭavyaḥ, saṃpratipattau kriyābhāvāt
                  | yathā <span class="red">hārītena</span>,
               </p>
               	  
               <p><q class="blue">mithyottaraṃ kāraṇaṃ ca syātām ekatra ced ubhe |<br />
                     	  satyaṃ vāpi sahānyena tatra grāhyaṃ kim uttaram ||</q></p>
               	  
               <p>ity uktvoktam:</p>
               	  
               <p><q class="blue">yat prabhūtārthaviṣayaṃ yatra vā syāt kriyāphalam |<br />
                     	  uttaraṃ tatra taj jñeyam asaṃkīrṇam ato 'nyathā ||</q></p>
               	  
               <p>saṃkīrṇaṃ bhavatīti śeṣaḥ | śeṣāpekṣayā aicchikakramaṃ bhavatīty arthaḥ | tatra prabhūtārthaṃ:
                  yathā anena suvarṇaṃ rūpakaśataṃ vastrāṇi ca gṛhītānīty abhiyoge suvarṇa rūpakaśataṃ
                  ca na gṛhītaṃ vastrāṇi tu gṛhītāni pratidattāni ceti | atra mithyottarasya prabhūtaviṣayatvād
                  arthinaḥ kriyām ādāya prathamaṃ vyavahāraḥ pravartayitavyaḥ paścād vastraviṣayo vyavahāraḥ
                  | evaṃ mithāprāṅnyāyasaṃkare kāraṇaprāṅnyāyasaṃkare ca yojanīyam | tathā tasminn evābhiyoge
                  satyaṃ suvarṇaṃ rūpakaśataṃ ca gṛhītaṃ prati dāsyāmi vastrāṇi tu na gṛhītāni gṛhītāni
                  pratidattānīti vā vastraviṣaye pūrvaṃ parājita iti cottare saṃpratipatter bhūriviṣayatve
                  'pi tatra kriyābhāvān mithyādyuttarakriyām ādāya vyavahāraḥ pravartayitavyaḥ | yatra
                  tu mithyākāraṇottarayoḥ kṛtsnapakṣavyāpitvam yathā: śṛṅgagrāhikayā kaścid vadati iyaṃ
                  gaur madīyā amukasmin kāle naṣṭā adyāsya gṛhe dṛṣṭeti | anyas tu mithyaitat, pradarśitakālāt
                  pūrvam evāsmadgṛhe sthitā mama gṛhe jātā ceti vadati | idaṃ tāvat pakṣanirākaraṇasamarthatvān
                  nānuttaram, nāpi mithyaiva kāraṇopanyāsāt,| nāpi kāraṇam ekadeśasyāpy abhyupagamābhāvāt
                  | tasmāt sakāraṇaṃ mithyottaram idam | atra ca prativādinaḥ kriyā, <q class="blue">kāraṇe prativādini</q> iti <span class="red">vacanāt</span> | <span class="underline">nanu</span> <q class="blue">mithyā kriyā pūrvavāde</q> iti pūrvavādinaḥ kasmāt kriyā na bhavati, tasya śuddhamithyāviṣayatvāt | <q class="blue">kāraṇe prativādini</q> ity etad api kasmāc chuddhakāraṇaviṣayaṃ na bhavati | <span class="underline">naitat</span> | sarvasyāpi kāraṇottarasya mithyāsahacaritarūpatvāc chuddhakāraṇottarasyābhāvāt
                  | prasiddhakāraṇottare pratijñātārthaikadeśasyābhyupagamenaikadeśasya mithyātvam,
                  yathā satyaṃ rūpakaśataṃ gṛhītaṃ na dhārayāmi pratidattatvād iti | prakṛtodāharṇe
                  tu pratijñātārthaikadeśasyāpyabhyupagamo nāstīti viśeṣaḥ || etac ca <span class="red">hārītena</span> spaṣṭam uktam |
               </p>
               	  
               <p><q class="blue">mithyākāraṇayor vāpi grāhyaṃ kāraṇam uttaram |</q> iti |
               </p>
               	  
               <p>yatra mithyāprāṅnyāyayoḥ pakṣavyāpitvam, yathā rūpakaśataṃ dhārayatīty abhiyoge mithyaitad
                  asminn arthe pūrvam ayaṃ parājita iti | atrāpi prativādina eva kriyā:
               </p>
               	  
               <p><q class="blue">prāṅnyāyakāraṇoktau tu pratyarthī nirdiśet kriyām |</q></p>
               	  
               <p>iti <span class="red">vacanāt</span>, śuddhasya prāṅnyāyasyābhāvād anuttaratvaprasaṅgāt, saṃpratipatter api sādhyatvenopadiṣṭasya
                  pakṣasya siddhatvopanyāsena sādhyatvanirākaraṇatvād evottaratvam | yadā tu kāraṇaprāṅnyāyasaṃkaraḥ,
                  yathā śatam anena gṛhītam ity abhiyuktaḥ prativadati satyaṃ gṛhītaṃ pratidattaṃ cety
                  asminn evārthe prāṅnyāyenāyaṃ parājita iti | tatra prativādino yathārucīti na kvacid
                  vādiprativādinor ekasmin vyavahāre kriyādvayaprasaṅga iti nirṇayaḥ ||
               </p>
               
               	  
               <p class="italic">evam uttare patre niveśite sādhyasiddheḥ sādhanāyattattvāt sādhananirdeśaṃ kaḥ kuryād
                  ity apekṣita āha |
               </p>
               
               	  
               <p class="bold">tato 'rthī lekhayet sadhyaḥ pratijñātārthasādhanam || <span class="ref">YDh_2.7cd</span></p>
               
               	  
               <p>tata uttarānantaram arthī sādhyavān sadya evānantarm eva lekhayet | pratijñātaḥ sādhyaḥ
                  sa cāsāv arthaś ceti pratijñātārthaḥ tasya sādhanaṃ sādhyate 'neneti sādhanaṃ pramāṇam
                  | atra <q>sadyo lekhayet</q> iti vadatā uttarābhidhāne kālavilambanam apy aṅgīkṛtam iti gamyate | tac cottaratra
                  vivecayiṣyate | <q>arthī pratijñātārthasādhanaṃ lekhayet</q> iti vadatā yasya sādhyam asti sa pratijñātārthasādhanaṃ lekhayed ity uktaṃ ataś ca
                  prāṅnyāyottare prāṅnyāyasyaiva sādhyatvāt pratyarthy evārthī jāta iti sa eva sādhanaṃ
                  lekhayet | kāraṇottare 'pi kāraṇasyaiva sādhyatvāt kāraṇavādy evārthīti sa eva lekhayet
                  | mithyottare tu pūrvavādy evārthī sa eva sādhanaṃ nirdiśet | tato 'rthī lekhayed
                  iti vadatā arthy eva lekhayen nānya ity uktam | ataś ca saṃpratipattyuttare sādhyābhāvena
                  bhāṣottaratvādinor dvayor apy arthitvābhāvāt sādhananirdeśa eva nāstīti tāvataiva
                  vyavahāraḥ parisamāpyata iti gamyate | etad eva <span class="red">hārītena</span> spaṣṭam uktam:
               </p>
               	  
               <p><q class="blue">prāṅnyāyakāraṇoktau tu pratyarthī nirdiśet kriyām |<br />
                     	  mithyoktau pūrvavādī tu pratipattau na sā bhavet ||</q> iti || 2.7 ||
               </p>
               
               	  
               <p class="bold">tatsiddhau siddhim āpnoti viparītam ato 'nyathā | <span class="ref">YDh_2.8ab</span></p>
               
               	  
               <p>tasya sādhanasya pramāṇasya vakṣyamāṇalikhitasākṣyādilakṣaṇasya siddhau nirvṛttau
                  siddhiṃ sādhyasya jayalakṣaṇāṃ prāpnoti | ato 'smāt prakārād anyathā prakārāntareṇa
                  sādhanāsiddhau viparītaṃ sādhyasyāsiddhiṃ parājayalakṣaṇām āpnotīti saṃbandhaḥ ||
               </p>
               
               	  
               <p class="italic">evaṃ vyavahārarūpam abhidhāyopasaṃharati |</p>
               
               	  
               <p class="bold">catuṣpād vyavahāro 'yaṃ vivādeṣūpadarśitaḥ || <span class="ref">YDh_2.8cd</span></p>
               
               	  
               <p><q>vyavahārān nṛpaḥ paśyed</q> (YDh 2.1) ity ukto vyavahāraḥ | so 'yam itthaṃ catuṣpāc caturaṃśakalpanayā <q>vivādeṣu</q> ṛṇādānādiṣu <q>upadarśito</q> varṇitaḥ | tatra <q>pratyarthino 'grato lekhyam</q> iti bhāṣāpādaḥ prathamaḥ | <q>śrutārthasyottaraṃ lekhyam</q> ity uttarapādo dvitīyaḥ | <q>tato 'rthī lekhyayet sadyaḥ</q> iti kriyāpādas tṛtīyaḥ | <q>tatsiddhau siddham āpnoti</q> iti sādhyasiddhipādaś caturthaḥ | yathoktam:
               </p>
               	  
               <p><q class="blue">parasparaṃ manuṣyāṇāṃ svārthavipratipattiṣu |<br />
                     	  vākyanyāyād vyavasthānaṃ vyavahāra udāhṛtaḥ ||<br />
                     	  bhāṣottarakriyāsādhyasiddhibhiḥ kramavṛttibhiḥ |<br />
                     	  ākṣiptacaturaṃśas tu catuṣpād abhidhīyate ||</q> iti |
               </p>
               	  
               <p>saṃpratipattyuttare tu sādhanānirdeśād bhāṣārthasyāsādhyatvāc ca na sādhyasiddhilakṣaṇaḥ
                  pādo 'stīti dvipāttvam eva | uttarābhidhānānantaraṃ sabhyānām arthipratyarthinoḥ kasya
                  kriyā syād iti parāmarśalakṣaṇasya pratyākalitasya <span class="red">yogīśvareṇa</span> vyavahārapādatvenānabhidhānād vyavahartuḥ saṃbandhābhāvāc ca na vyavahārapādatvam
                  iti sthitam || 2.8 ||
               </p>
               
               	  
               <p>iti sādhāraṇavyavahāramātṛkāprakaraṇam</p>
               	
            </div>
            	
            <div id="d1e14024">
               	  
               <h3>asādhāraṇavyavahāramātṛkāprakaraṇam</h3>
               
               	  
               <p class="italic">evaṃ sarvavyavahāropayoginīṃ vyavahāramātṛkām abhidhāyādhunā kvacid vyavahāraviśeṣe
                  kaṃcid viśeṣaṃ darśayitum āha |
               </p>
               
               	  
               <p class="bold">abhiyogam anistīrya nainaṃ pratyabhiyojayet | <span class="ref">YDh_2.9ab</span></p>
               
               	  
               <p>abhiyujyata ity abhiyogo 'parādhaḥ | tam abhiyogam anistīrya aparihṛtya enam abhiyoktāraṃ
                  na pratyabhiyojayed aparādhena na saṃyojayet | yady api pratyavaskandanaṃ pratyabhiyogarūpram
                  tathāpi svāparādhaparihārātmakatvān nāsya pratiṣedhaviṣayatvam | ataḥ svābhiyogānupamardanarūpasya
                  pratyabhiyogasyāyaṃ niṣedhaḥ | idaṃ pratyarthinam adhikṛtyoktam |
               </p>
               
               	  
               <p class="italic">atha arthinaṃ praty āha |</p>
               
               	  
               <p class="bold">abhiyuktaṃ ca nānyena noktaṃ viprakṛtiṃ nayet || <span class="ref">YDh_2.9cd</span></p>
               
               	  
               <p>anyenābhiyuktam avistīrṇābhiyogam anyo 'rthī nābhiyojayet | kiṃ ca | uktam āvedanasamaye
                  yad uktaṃ tad viprakṛtiṃ viruddhabhāvaṃ na nayen na prāpayet | etad uktaṃ bhavati:
                  yad vastu yena rūpeṇāvedanasamaye niveditaṃ tad vastu tathaiva bhāṣākāle 'pi lekhanīyaṃ
                  nānyatheti ||
               </p>
               	  
               <p><span class="underline">nanu</span> <q>pratyarthino 'grato lekhyaṃ yathāveditam arthinā</q> ity atraivedam uktaṃ | kim arthaṃ punar ucyate <q>noktaṃ viprakṛtiṃ nayed</q> iti |
               </p>
               	  
               <p><span class="underline">ucyate</span> | <q>yathāveditam arthinā</q> ity anena āvedanasamaye yad vastu niveditaṃ tad eva bhāṣāsamaye 'pi tathaiva lekhanīyam
                  | ekasminn api pade na vastvantaram ity uktam | yathānena rūpakaśataṃ vṛddhyā gṛhītam
                  ity āvedanasamaye pratipādya pratyarthisaṃnidhau bhāṣāsamaye vastraśataṃ vṛddhyā gṛhītam
                  iti na vaktavyam | tathā sati padāntarāgamane 'pi vastvantaragamanād dhīnavādī daṇḍyaḥ
                  syād iti | <q>noktaṃ viprakṛtiṃ nayed</q> ity anenaikavastutve 'pi padāntaragamanaṃ niṣidhyate | yathā rūpakaśataṃ vṛddhyā
                  gṛhītvāyaṃ na prayacchatīty āvedanakāle 'bhidhāya bhāṣākāle rūpakaśataṃ balād apahṛtavān
                  iti vadatīti | tatra vastvantaragamanaṃ niṣiddham iha tu padāntaragamanaṃ niṣidhyata
                  iti na paunaruktyam | etad eva spaṣṭīkṛtaṃ <span class="red">nāradena</span>:
               </p>
               	  
               <p><q class="blue">pūrvapādaṃ parityajya yo 'nyam ālambate punaḥ |<br />
                     	  padasaṃkramaṇāj jñeyo hīnavādī sa vai naraḥ ||</q> iti | (NSm Mā 2.24)
               </p>
               	  
               <p>hīnavādī daṇḍyo bhavati na prakṛtād arthād dhīyate | ataḥ pratyarthino 'rthinaś ca
                  pramādaparihārārtham evāyam <q>abhiyogam anistīrya</q> ityādyupadeśo na prakṛtārthasiddhyasiddhiviṣayaḥ | ata eva vakṣyati <q>chalaṃ nirasya bhūtena vyavahārān nayen nṛpaḥ</q> (YDh 2.19) iti | etac cārthavyavahāre draṣṭavyam | manyukṛte tu vyavahāre pramādābhidhāne prakṛtād
                  api vyavahārād dhīyata eva | yathāha <span class="red">nāradaḥ</span>:
               </p>
               	  
               <p><q class="blue">sarveṣv arthavivādeṣu vākchale nāvasīdati |<br />
                     	  parastrībhūmyṛṇādāne śāsyo 'py arthān na hīyate ||</q> iti | (NSm Mā 2.25)
               </p>
               	  
               <p>asyārthaḥ: sarveṣv arthavivādeṣu na manyukṛteṣu vākchale pramādābhidhāne 'pi nāvasīdati
                  na parājīyate | na prakṛtād arthād dhīyata ity arthaḥ | atrodāharaṇaṃ parastrītyādi
                  | parastrībhūmyṛṇādane pramādābhidhānena daṇḍyo 'pi yathā prakṛtād arthān na hīyate
                  evaṃ sarveṣv arthavivādeṣv iti | arthavivādagrahaṇān manyukṛtavivādeṣu pramādābhidhāne
                  prakṛtād apy arthād dhīyata iti gamyate | yathā 'ham anena śirasi pādena tāḍita ity
                  āvedanasamaye 'bhidhāya bhāṣākāle hastena pādena vā tāḍita iti vadan na kevalaṃ daṇḍyaḥ,
                  parājīyate ca || 2.9 ||
               </p>
               
               	  
               <p class="italic"><q>abhiyogam anistīrya nainaṃ pratyabhiyojayed</q> ityasyāpavādam āha |
               </p>
               
               	  
               <p class="bold">kuryāt pratyabhiyogaṃ ca kalahe sāhaseṣu ca | <span class="ref">YDh_2.10ab</span></p>
               
               	  
               <p>kalahe vāgdaṇḍapāruṣyātmake sāhaseṣu viṣaśastrādinimittaprāṇavyāpādanādiṣu pratyabhiyogasaṃbhave
                  svābhiyogam anistīryāpy abhiyottāraṃ pratyabhiyojayet | <span class="underline">nanv</span> atrāpi pūrvapakṣānupamardanarūpatvenānuttaratvāt pratyabhiyogasya pratijñāntaratve
                  yugapadvyavahārāsaṃbhavaḥ samānaḥ | <span class="underline">satyam</span> | nātra yugapadvyavahārāya pratyabhiyogopadeśo 'pi tu nyūnadaṇḍaprāptaye adhikadaṇḍanivṛttaye
                  vā | tathāhi | anenāhaṃ tāḍitaḥ śapto vā ity abhiyoge pūrvam aham anena tāḍitaḥ śapto
                  vā iti pratyabhiyoge daṇḍālpatvam | yathāha <span class="red">nāradaḥ</span>:
               </p>
               	  
               <p><q class="blue">pūrvam ākṣārayed yas tu niyataṃ syāt sa doṣabhāk |<br />
                     	  paścād yaḥ so 'py asatkārī pūrve tu vinayo guruḥ ||</q> iti | (NSm 15–16.10)
               </p>
               	  
               <p>yadā punar dvayor yugapattāḍanādipravṛttis tatrādhikadaṇḍanivṛttiḥ |</p>
               	  
               <p><q class="blue">pāruṣye sāhase vāpi yugapatsaṃpravṛttayoḥ |<br />
                     	  viśeṣaś cen na labhyeta vinayaḥ syāt samas tayoḥ ||</q> iti | (NSm 15–16.9)
               </p>
               	  
               <p>evaṃ yugapadvyavahārapravṛttyasaṃbhave 'pi kalahādau pratyabhiyogo 'rthavān ṛṇādānādiṣu
                  tu nirarthaka eva ||
               </p>
               
               	  
               <p class="italic">arthipratyarthinor vidhim uktvā sasabhyasya sabhāpateḥ kartavyam āha |</p>
               
               	  
               <p class="bold">ubhayaḥ pratibhūr grāhyaḥ samarthaḥ kāryanirṇaye || <span class="ref">YDh_2.10cd</span></p>
               
               	  
               <p>ubhayor arthipratyarthinoḥ sarveṣu vivādeṣu — nirṇayasya kāryaṃ kāryanirṇayaḥ, āhitāgnyādiṣu
                  pāṭhāt kāryaśabdasya pūrvanipātaḥ — nirṇayasya yat kāryaṃ ca sādhitadhanadānaṃ daṇḍadānaṃ
                  ca tasmin samarthaḥ pratibhūḥ — pratibhavati tatkāryaṃ tadvad bhavatīti pratibhūr
                  — grāhyaḥ sasabhyena sabhāpatinā | tasyāsaṃbhave 'rthipratyarthino rakṣaṇe puruṣā
                  niyoktavyāḥ | tebhyaś ca tābhyāṃ pratidinaṃ vetanaṃ deyam | tathāha <span class="red">kātyāyanaḥ</span> |
               </p>
               	  
               <p><q class="blue">atha cet pratibhūr nāsti kāryayogas tu vādinaḥ |<br />
                     	  sa rakṣito dinasyānte dadyād bhṛtyāya vetanam ||</q> iti || 2.10 || (KSm 117)
               </p>
               
               	  
               <p class="italic">arthipratyarthinor nirṇayakārye sasabhyena sabhāpatinā pratibhūr grāhya ity uktam
                  | kiṃ tannirṇayakāryaṃ yasmin pratibhūr gṛhyata ity apekṣita āha |
               </p>
               
               	  
               <p id="YDh_2.11" class="bold">
                  	    nihnave bhāvito dadyād dhanaṃ rājñe ca tatsamam |<br />
                  	    mithyābhiyogī dviguṇam abhiyogād dhanaṃ vahet ||
                  	   <span class="ref">YDh_2.11</span></p>
               
               	  
               <p>arthinā niveditasyābhiyogasya pratyarthināpahnave kṛte yady arthinā sākṣyādibhir bhāvito
                  'ṅgīkāritaḥ pratyarthī tadā dadyād dhanaṃ prakṛtam arthine rājñe ca tatsamam apalāpadaṇḍam
                  | arthārthī bhāvayituṃ na śaknoti tadā sa eva mithyābhiyogī jāta ity abhiyogād abhiyuktadhanād
                  dviguṇaṃ dhanaṃ rājñe dadyāt | prāṅnyāye pratyavaskandane cedam eva yojanīyam | tatrārthy
                  evāpahnavavādīti pratyarthinā bhāvito rājñe prakṛtadhanasamaṃ daṇḍaṃ dadyāt | atha
                  pratyarthī prāṅnyāyaṃ kāraṇaṃ vā bhāvayituṃ na śaknoti tadā sa eva mithābhiyogīti
                  rājñe dviguṇaṃ dhanaṃ dadyāt, arthine ca prakṛtaṃ dhanaṃ | saṃpratipattyuttare tu
                  daṇḍābhāva eva | etac ca ṛṇādānaviṣayam eva | padāntareṣu tatra tatra daṇḍābhidhānād
                  adhanavyavahāreṣv asyāsaṃbhavāc ca na sarvaviṣayam | rājñā 'dhamarṇiko dāpya ity asya
                  ṛṇādānaviṣayatve 'pi tatraiva viśeṣaṃ vakṣyāmaḥ | yad vaitad eva sarvavyavahāraviṣayatvenāpi
                  yojanīyam | katham | abhiyogasya nihnave 'bhiyuktena kṛte yady abhiyoktrā sākṣyādibhir
                  bhāvito 'bhiyuktas tadā tatsamaṃ tatra tatra pratipadoktam eva | caśabdo 'vadhāraṇe
                  | dhanaṃ daṇḍaṃ dadyād rājña ity anuvādaḥ | athābhiyoktā abhiyogaṃ vaktuṃ na śaknoti
                  tadā mithyābhiyogīti pratipadoktaṃ dhanaṃ daṇḍaṃ dviguṇaṃ dadyād iti vidhīyate | atrāpi
                  prāṅnyāye pratyavaskandane ca pūrvavad eva yojanīyam || 2.11 ||
               </p>
               
               	  
               <p class="italic"><q>tato 'rthī lekhayet sadyaḥ pratijñātārthasādhanam</q> iti vadatā uttarapādalekhane kālapratīkṣaṇaṃ darśitam | tatrāpavādam āha |
               </p>
               
               	  
               <p id="YDh_2.12" class="bold">
                  	    sāhasasteyapāruṣyago'bhiśāpātyaye striyām |<br />
                  	    vivādayet sadya eva kālo 'nyatrecchayā smṛtaḥ ||
                  	   <span class="ref">YDh_2.12</span></p>
               
               	  
               <p>sāhasaṃ viṣaśastrādinimittaṃ prāṇavyāpādanādi | steyaṃ cauryam | pāruṣyaṃ vāgdaṇḍapāruṣyaṃ
                  vakṣyamāṇalakṣaṇam | gaur dogdhrī | abhiśāpaḥ pātakābhiyogaḥ | atyayaḥ prāṇadhanātipātas
                  tasmin | dvandvaikavadbhāvād ekavacanam | striyāṃ kulastriyāṃ dāsyāṃ ca kulastriyāṃ
                  cāritravivāde dāsyāṃ svatvavivāde | vivādayed uttaraṃ dāpayet | sadya eva na kālapratīkṣaṇaṃ
                  kuryāt | anyatra vivādāntareṣu kāla uttaradānakāla icchayā arthipratyarthisabhyasabhāpatīnāṃ
                  smṛta uktaḥ || 2.12 ||
               </p>
               
               	  
               <p class="italic">duṣṭalakṣaṇam āha |</p>
               
               	  
               <p id="YDh_2.13" class="bold">
                  	    deśād deśāntaraṃ yāti sṛkkiṇī parileḍhi ca |<br />
                  	    lalāṭaṃ svidyate cāsya mukhaṃ vaivarṇyam eti ca ||
                  	   <span class="ref">YDh_2.13</span></p>
               	  
               <p id="YDh_2.14" class="bold">
                  	    pariśuṣyatskhaladvākyo viruddhaṃ bahu bhāṣate |<br />
                  	    vākcakṣuḥ pūjayati no tathoṣṭhau nirbhujaty api ||
                  	   <span class="ref">YDh_2.14</span></p>
               	  
               <p id="YDh_2.15" class="bold">
                  	    svabhāvād vikṛtiṃ gacched manovākkāyakarmabhiḥ |<br />
                  	    abhiyoge ca sākṣye vā duṣṭaḥ sa parikīrtitaḥ ||
                  	   <span class="ref">YDh_2.15</span></p>
               
               	  
               <p>manovākkāyakarmabhir yaḥ svabhāvād eva na bhayādinimittād vikṛtiṃ vikāraṃ yāti gacchaty
                  asāv abhiyoge sākṣye vā duṣṭaḥ parikīrtitaḥ | tāṃ vikṛtiṃ vibhajya darśayati | deśād
                  deśāntaraṃ yāti na kvacid avatiṣṭhate | sṛkkiṇī oṣṭhapratyantau parileḍhi jihvāgreṇa
                  sparśayati ghaṭṭayatīti karmaṇo vikṛtiḥ | asya lalāṭaṃ svidyate svedabindvaṅkitaṃ
                  bhavati, mukhaṃ ca vaivarṇyaṃ vivarṇatvaṃ pāṇḍutvaṃ kṛṣṇatvaṃ vā eti gacchatīti kāyasya
                  vikṛtiḥ | pariśuṣyatskhaladvākyaḥ pariśuṣyat sagadgadaṃ skhalad vyatyastaṃ vākyaṃ
                  yasya sa tathoktaḥ | viruddhaṃ pūrvāparaviruddhaṃ bahu ca bhāṣata iti vācovikṛtiḥ
                  | paroktāṃ vācaṃ prativacanadānena na pūjayati cakṣur vā prativīkṣaṇena na pūjayatīti
                  manaso vikṛter liṅgam | tathā oṣṭhau nirbhujati vakrayatīty api kāyasya vikṛtiḥ |
                  etac ca doṣasaṃbhāvanāmātram ucyate na doṣaniścayāya | svābhāvikanaimittikavikārayor
                  vivekasya durjñeyatvāt | atha kaścin nipuṇamatir vivekaṃ pratipadyeta tathāpi na parājayanimittaṃ
                  kāryaṃ bhavati | na hi mariṣyato liṅgadarśanena mṛtakāryaṃ kurvanti | evam asya parājayo
                  bhaviṣyatīti liṅgād avagate 'pi na parājayanimittakāryaprasaṅgaḥ || 2.13 || 2.14 ||
                  2.15 ||
               </p>
               
               	  
               <p class="italic">kiṃ ca |</p>
               	  
               <p id="YDh_2.16" class="bold">
                  	    saṃdigdhārthaṃ svatantro yaḥ sādhayed yaś ca niṣpatet |<br />
                  	    na cāhūto vadet kiṃcid dhīno daṇḍyaś ca sa smṛtaḥ ||
                  	   <span class="ref">YDh_2.16</span></p>
               
               	  
               <p>saṃdigdham artham adhamarṇenānaṅgīkṛtam eva yaḥ svatantraḥ sādhananirapekṣaḥ sādhayaty
                  āsedhādinā sa hīno daṇḍyaś ca bhavati | yaś ca svayaṃ saṃpratipannaṃ sādhanena vā
                  sādhitaṃ yācyamāno niṣpatet palāyate yaś cābhiyukto rājñā cāhūtaḥ sadasi na kiṃcid
                  vadati so 'pi hīno daṇḍyaś ca smṛta iti saṃbadhyate | <q>abhiyoge ca sākṣye vā duṣṭaḥ sa parikīrtitaḥ</q> iti prastutatvād dhīnaparijñānamātram eva mā bhūd iti daṇḍyagrahaṇam | daṇḍyaś cāpi
                  śāsyo 'py arthān na hīyata ity arthād ahīnatvadarśanād atra tan mā bhūd iti hīnagrahaṇam
                  || 2.16 ||
               </p>
               
               	  
               <p class="italic">atha yatra dvāv api yugapad dharmādhikāriṇaṃ prāptau bhāṣāvādinau | tad yathā | kaścit
                  pratigraheṇa kṣetraṃ labdhvā kaṃcit kālam upabhujya kāryavaśāt sakuṭumbo deśāntaraṃ
                  gataḥ | anyo 'pi tad eva kṣetraṃ pratigraheṇa labdhvā kaṃcit kālam upabhujya deśāntaraṃ
                  gataḥ | tato dvāv api yugapad āgatya madīyam idaṃ kṣetraṃ madīyam idaṃ kṣetram iti
                  parasparaṃ vivadamānau dharmādhikāriṇaṃ prāptau tatra kasya kriyety ākāṅkṣita āha
                  |
               </p>
               
               	  
               <p id="YDh_2.17" class="bold">
                  	    sākṣiṣūbhayataḥ satsu sākṣiṇaḥ pūrvavādinaḥ |<br />
                  	    pūrvapakṣe 'dharībhūte bhavanty uttaravādinaḥ ||
                  	   <span class="ref">YDh_2.17</span></p>
               
               	  
               <p>ubhayata ubhayor api vādinoḥ sākṣiṣu saṃbhavatsu sākṣiṇaḥ pūrvavādinaḥ pūrvasmin kāle
                  mayā pratigrahītam upabhuktaṃ ceti yo vadaty asau pūrvavādī na punar yaḥ pūrvaṃ nivedayati
                  tasya sākṣiṇaḥ praṣṭavyāḥ | yadā tv anya evaṃ vadati satyam anena pūrvaṃ pratigṛhītam
                  upabhuktaṃ ca kiṃ tu rājñedam eva kṣetram asmād eva krayeṇa labdhvā mahyaṃ dattam
                  ity anena vā pratigraheṇa labdhvā mahyaṃ dattam iti tatra pūrvapakṣo 'sādhyatayādharībhūtas
                  tasmin pūrvapakṣe 'dharībhūte uttarakālaṃ pratigṛhītam upabhuktaṃ ceti vādinaḥ sākṣiṇaḥ
                  praṣṭavyā bhavanti | prāṅnyāyakāraṇoktau pūrvapakṣe 'dharībhūte uttaravādinaḥ sākṣiṇo
                  bhavatīti vyākhyānam ayuktam | asyārthasya <q>tato 'rthī lekhayet sadyaḥ pratijñātārthasādhanam</q> (YDh 2.7) ity anenaivoktatvāt punaruktiprasaṅgāt | pūrvavyākhyānam eva spaṣṭīkṛtaṃ <span class="red">nāradena</span>:
               </p>
               	  
               <p><q class="blue">mithyā kriyā pūrvavāde kāraṇe prativādini |<br />
                     	  prāṅnyāyavidhisiddhau tu jayapatraṃ kriyā bhavet ||</q> (DhKo 1.221)
               </p>
               	  
               <p>ity uktvā,</p>
               	  
               <p><q class="blue">dvayor vivadator arthe dvayoḥ satsu ca sākṣiṣu |<br />
                     	  pūrvapakṣo bhaved yasya bhaveyus tasya sākṣiṇaḥ ||</q> (NSm 1.145)
               </p>
               	  
               <p>iti vadatā | etasya ca pūrvavyavahāravilakṣaṇatvād bhedenopanyāsaḥ || 2.17 ||</p>
               
               	  
               <p class="italic">api ca |</p>
               	  
               <p id="YDh_2.18" class="bold">
                  	    sapaṇaś ced vivādaḥ syāt tatra hīnaṃ tu dāpayet |<br />
                  	    daṇḍaṃ ca svapaṇaṃ caiva dhanine dhanam eva ca ||
                  	   <span class="ref">YDh_2.18</span></p>
               
               	  
               <p>yadi vivādo vyavahāraḥ sapaṇaḥ paṇanaṃ paṇas tena saha vartata iti sapaṇaḥ syāt tadā
                  tatra tasmin sapaṇe vyavahāre hīnaṃ parājitaṃ pūrvoktaṃ daṇḍaṃ svakṛtaṃ paṇaṃ rājñe
                  arthine ca vivādāspadībhūtaṃ dhanaṃ dāpayed rājā | yatra punar ekaḥ kopāveśavaśād
                  yady aham atra parājito bhavāmi tadā paṇaśataṃ dāsyāmīti pratijānīte anyas tu na kiṃcit
                  pratijānīte tatrāpi vyavahāraḥ pravartate | tasmiṃś ca pravṛtte paṇapratijñāvādī yadi
                  hīyate tadā sa eva sapaṇaṃ daṇḍaṃ dāpyaḥ | anyas tu parājito daṇḍaṃ dāpyaḥ na paṇam,
                  svapaṇaṃ ceti viśeṣopādānāt | yatra tv ekaḥ śataṃ anyas tu pañcaśataṃ pratijānīte
                  tatrāpi parājaye svakṛtam eva paṇaṃ dāpyau | <q>sapaṇaś ced vivādaḥ syād</q> iti vadatā paṇarahito 'pi vivādo darśita iti || 2.18 ||
               </p>
               
               	  
               <p class="italic">kiṃ ca |</p>
               	  
               <p id="YDh_2.19" class="bold">
                  	    chalaṃ nirasya bhūtena vyavahārān nayen nṛpaḥ |<br />
                  	    bhūtam apy anupanyas taṃ hīyate vyavahārataḥ ||
                  	   <span class="ref">YDh_2.19</span></p>
               
               	  
               <p>chalaṃ pramād ābhihitaṃ nirasya parityajya bhūtena vastutattvānusāreṇa vyavahārān
                  nayed antaṃ nṛpaḥ | yasmād bhūtam api vastutattvam apy anupanyastam anabhihitaṃ hīyate
                  hānim upagacchati vyavahārato vyavahāreṇa sākṣyādibhiḥ | tasmād bhūtānusaraṇaṃ kartavyam
                  | yathārthipratyarthinau satyam eva vadatas tathā sasabhyena sabhāpatinā yatitavyaṃ
                  sāmādibhir upāyaiḥ | tathā sati sākṣyādinairapekṣyeṇaiva nirṇayo bhavati | atha sarvathāpi
                  bhūtānusaraṇaṃ na śakyate kartuṃ tathā sati sākṣyādibhir nirṇayaḥ kārya ity anukalpaḥ
                  | yathoktam |
               </p>
               	  
               <p><q class="blue">bhūtacchalānusāritvād dvigatiḥ samudāhṛtaḥ |<br />
                     	  bhūtaṃ tattvārthasaṃyuktaṃ pramādābhihitaṃ chalam ||</q> iti | (NSm Mā 1.24)
               </p>
               	  
               <p>tatra bhūtānusārī vyavahāro mukhyaḥ chalānusārīsvanukalpaḥ | sākṣilekhyādibhir vyavahāranirṇaye
                  kadācid vastvanusaraṇaṃ bhavati kadācin na bhavati, sākṣyādīnāṃ vyabhicārasyāpi saṃbhavāt
                  || 2.19 ||
               </p>
               
               	  
               <p class="italic"><q>bhūtam apy anupanyastaṃ hīyate vyavhārataḥ</q> ity atra udāharaṇam āha |
               </p>
               
               	  
               <p id="YDh_2.20" class="bold">
                  	    nihnute likhitaṃ naikam ekadeśe vibhāvitaḥ |<br />
                  	    dāpyaḥ sarvaṃ nṛpeṇārthaṃ na grāhyas tv aniveditaḥ ||
                  	   <span class="ref">YDh_2.20</span></p>
               
               	  
               <p>naikam anekaṃ suvarṇarajatavastrādi likhitam abhiyuktam arthinā pratyarthī yadi sarvam
                  eva nihunute 'pajānīte tadārthinaikadeśe hiraṇye sākṣyādibhiḥ pratyarthī bhāvito 'ṅgīkāritaḥ
                  sarvaṃ rajatādyarthaṃ pūrvalikhitaṃ dāpyo 'rthine nṛpeṇa | na grāhyas tv aniveditaḥ
                  pūrvaṃ bhāṣākāle aniveditaḥ paścād arthinā pūrvaṃ mayā vismṛta iti nivedyamāno na
                  grāhyo na dāpayitvyo nṛpeṇa | etac ca na kevalaṃ vācanikam | ekadeśe pratyarthino
                  mithyāvāditvaniścayād, ekadeśāntare 'pi mithyāvāditvasaṃbhavāt, arthinaś caikadeśe
                  satyavāditvaniścayād, ekadeśāntare 'pi satyavāditvasaṃbhavāt, evaṃ tarkāparanāmasaṃbhāvanāpratyayānugṛhītād
                  asmād eva <span class="red">yogīśvara</span>vacanāt sarvaṃ dāpanīyaṃ nṛpeṇeti nirṇayaḥ | evaṃ ca tarkavākyānusāreṇa nirṇaye kriyamāṇe
                  vastuno 'nyathātve 'pi vyavahāradarśināṃ na doṣaḥ | tathā ca <span class="red">gautamaḥ</span>: <q class="blue">nyāyādhigame tarko 'bhyupāyas tenābhyuhya yathāsthānaṃ gamayet</q> (GDh 11.23–24) ity uktvā, <q class="blue">tasmād rājācāryāv anindyau</q> (GDh 11.32) ity upasaṃharati | na caikadeśabhāvito 'nupādeyavacanaḥ pratyarthīty etāvad iha gamyate,
                  <q class="blue">ekadeśavibhāvito nṛpeṇa sarvaṃ dāpyaḥ</q> iti <span class="red">vacanāt</span> | yat tu <span class="red">kātyāyaneno</span>ktam:
               </p>
               	  
               <p><q class="blue">anekārthābhiyoge 'pi yāvat saṃsādhayed dhanī |<br />
                     	  sākṣibhis tāvad evāsau labhate sādhitaṃ dhanaṃ ||</q> iti | (KSm 473)
               </p>
               	  
               <p>tat putrādideyapitrādyṛṇaviṣayam | tatra hi bahūn arthān abhiyuktaḥ putrādir na jānāmīti
                  prativadan nihnavavādī na bhavatīty ekadeśavibhāvito 'pi na kvacid asatyavādīti <q>nihnute likhitaṃ naikam</q> iti <span class="red">śāstraṃ</span> tatra na pravartate, nihnavābhāvād apekṣitatarkābhāvāc ca | <q class="blue">anekārthābhiyoge 'pi</q> iti <span class="red">kātyāyana</span>vacanaṃ tu sāmānyaviṣayam, viśeṣaśāstrasya viṣayaṃ nihnavottaraṃ parihṛtyājñānottare
                  pravartate |
               </p>
               	  
               <p><span class="underline">nanu</span>,
               </p>
               	  
               <p><q class="blue">ṛṇādiṣu vivādeṣu sthiraprāyeṣu niścitam |<br />
                     	  ūne vāpy adhike vārthe prokte sādhyaṃ na sidhyati ||</q> (KSm 396)
               </p>
               	  
               <p>iti vadatā <span class="red">kātyāyanena</span> anekārthābhiyoge sākṣibhir ekadeśe bhāvite 'dhike vā bhāvite sādhyaṃ sarvam eva na
                  sidhyatityuktam | tathā saty ekadeśe bhāvite abhāvitaikadeśasiddhiḥ kutastyā | <span class="underline">ucyate</span> | likhitasarvārthasādhanatayopanyastaiḥ sākṣibhir ekadeśābhidhāne 'dhikābhidhāne
                  vā kṛtsnam eva sādhyaṃ na sidhyatiti tasyārthaḥ | tatrāpi niścitaṃ na sidhyatiti vacanāt
                  pūrvavat saṃśaya eveti pramāṇāntarasyāvasaro 'sty eva, <q>chalaṃ nirasya</q> iti niyamāt | sāhasādau tu sakalasādhyasādhanatayoddiṣṭaiḥ sākṣibhir ekadeśe 'pi
                  sādhite kṛtsnasādhyasiddhir bhavaty eva | tāvataiva sāhasādeḥ siddhatvāt, <span class="red">kātyāyana</span>vacanāc ca:
               </p>
               	  
               <p><q class="blue">sādhyārthāṃśe 'pi gadite sākṣibhiḥ sakalaṃ bhavet |<br />
                     	  strīsaṃge sāhase caurye yat sādhyaṃ parikīrtitam ||</q> iti || (KSm 397) 2.20 ||
               </p>
               
               	  
               <p class="italic"><span class="underline">nanu</span> <q>nihnute likhitaṃ naikam</q> itīyaṃ <span class="red">smṛtis</span>, tathā <q class="blue">anekārthābhiyoge 'pi</q> itīyam api <span class="red">smṛtir</span> eva | tatrānayoḥ <span class="red">smṛtyoḥ</span> parasparavirodhe sati, itaretarabādhanād aprāmāṇyaṃ kasmān na bhavati viṣayavyavasthā
                  kim ity āśrīyate, ity ata āha |
               </p>
               
               	  
               <p class="bold">smṛtyor virodhe nyāyas tu balavān vyavahārataḥ | <span class="ref">YDh_2.21ab</span></p>
               
               	  
               <p>yatra smṛtyoḥ parasparato virodhas tatra virodhaparihārāya viṣayavyavasthāpanādāv
                  utsargāpavādālakṣaṇo nyāyo balavān samarthaḥ | sa ca nyāyaḥ kutaḥ pratyetavya ity
                  ata āha, <q>vyavahārataḥ</q> iti | vyavahārād vṛddhavyavahārād anvayavyatirekalakṣaṇād avagamyate | ataś ca prakṛtodāharaṇe
                  'pi viṣayavyavasthaiva yuktā | evam anyatrāpi viṣayasvyavasthāvikalpādi yathāsaṃbhavaṃ
                  yojyam ||
               </p>
               
               	  
               <p class="italic">evaṃ sarvatra prasaṅge 'pavādam āha |</p>
               
               	  
               <p class="bold">arthaśāstrāt tu balavad dharmaśāstram iti sthitiḥ || <span class="ref">YDh_2.21cd</span></p>
               
               	  
               <p><q>dharmaśāstrānusāreṇa</q> (YDh 2.1) ity anenaiv<span class="red">auśanasā</span>dyarthaśāstrasya nirastatvāt, dharmaśāstrāntargatam eva rājanītilakṣaṇam arthaśāstram
                  iha vivakṣitam | arthaśāstradharmaśāstrasmṛtyor virodhe arthaśāstrād dharmaśāstraṃ
                  balavad iti sthitir maryādā | yady api samānakartṛkatayā arthaśāstradharmaśāstrayoḥ
                  svarūpagato viśeṣo nāsti tathāpi prameyasya dharmasya prādhānyād arthasya cāprādhānyād
                  dharmaśāstraṃ balavad ity abhiprāyaḥ | dharmasya ca prādhānyaṃ śāstrādau darśitam
                  | tasmād dharmaśāstrārthaśāstrayor virodhe 'rthaśāstrasya bādha eva na viṣayavyavasthā
                  nāpi vikalpaḥ | kim atrodāharaṇam | na tāvat,
               </p>
               	  
               <p><q class="blue">guruṃ vā bālavṛddhau vā brāhmaṇaṃ vā bahuśrutam |<br />
                     	  ātatāyinam āyāntaṃ hanyād evāvicārayan ||<br />
                     	  nātatāyivadhe doṣo hantur bhavati kaścana |<br />
                     	  pracchannaṃ vā prakāśaṃ vā manyus taṃ manyum ṛcchati ||</q> (MDh 8.350–51) tathā,
               </p>
               	  
               <p><q class="blue">ātatāyinam āyāntam api vedāntagaṃ raṇe |<br />
                     	  jighāṃsantaṃ jighāṃsīyān na tena brahmahā bhavet |</q> (VaDh 3.17)
               </p>
               	  
               <p>ityādy arthaśāstram |</p>
               	  
               <p><q class="blue">iyaṃ viśuddhir uditā pramāpyākāmato dvijam |<br />
                     	  kāmato brāhmaṇavadhe niṣkṛtir na vidhīyate ||</q> (MDh 11.89)
               </p>
               	  
               <p>ityādi dharmaśāstram | tayor virodhe dharmaśāstraṃ balavad iti yuktaṃ || anayor ekaviṣayatvāsaṃbhavena
                  virodhābhāvān na balābalacintāvatarati | tathā hi,
               </p>
               	  
               <p><q class="blue">śastraṃ dvijātibhir grāhyaṃ dharmo yatroparudhyate |</q> (MDh 8.348)
               </p>
               	  
               <p>ity upakramya,</p>
               	  
               <p><q class="blue">ātmanaś ca paritrāṇe dakṣiṇānāṃ ca saṃgare |<br />
                     	  strīviprābhyupapattau ca ghnan dharmeṇa na daṇḍabhāk ||</q> (MDh 8.349)
               </p>
               	  
               <p>ity ātmarakṣaṇe dakṣiṇādīnāṃ yajñopakaraṇānāṃ ca rakṣaṇe yuddhe ca strībrāhmaṇahiṃsāyāṃ
                  ca<q class="blue">ātatāyinam akūṭaśastreṇa ghnan na daṇḍabhāk</q> ity uktvā tasyārthavādārtham idam ucyate, <q class="blue">guruṃ vā bālavṛddhau vā</q> ityādi | gurvādīn atyantāvadhyān apy ātatāyino hanyāt kim utānyān iti | vāśabdaśravaṇād
                  api vedāntagam ity atra apiśabdaśravaṇān na gurvādīnāṃ vadhyatvapratītiḥ,
               </p>
               	  
               <p><q class="blue">nātatāyivadhe doṣo 'nyatra gobrāhmaṇavadhāt |</q></p>
               	  
               <p>iti <span class="red">sumantu</span>vacanāc ca,
               </p>
               	  
               <p><q class="blue">ācāryaṃ ca pravaktāraṃ mātaraṃ pitaraṃ gurum |<br />
                     	  na hiṃsyād brāhmaṇān gāś ca sarvāṃś caiva tapasvinaḥ ||</q> (MDh 4.162)
               </p>
               	  
               <p>iti <span class="red">manu</span>vacanāc ca | ācāryādīnām ātatāyināṃ hiṃsāpratiṣedhenedaṃ vacanam arthavan nānyathā,
                  hiṃsāmātrapratiṣedhasya sāmānyaśāstreṇaiva siddhatvāt | <q>nātatāyivadhe doṣo hantur bhavati kaścana</q> ity etad api brāhmaṇādivyatiriktaviṣayam eva | yataḥ,
               </p>
               	  
               <p><q class="blue">agnido garadaś caiva śastrapāṇir dhanāpahaḥ |<br />
                     	  kṣetradāraharaś caiva ṣaḍ ete hy ātatāyinaḥ ||</q> (VaDh 3.16)
               </p>
               	  
               <p>tathā,</p>
               	  
               <p><q class="blue">udyatāsir viṣāgniś ca śāpodyatakaras tathā |<br />
                     	  ātharvaṇena hantā ca piśunaś cāpi rājani ||<br />
                     	  bhāryātikramakārī ca randhrānveṣaṇatatparaḥ |<br />
                     	  evamādyān vijānīyāt sarvān evātatāyinaḥ ||</q> (KSm 802–3)
               </p>
               	  
               <p>iti sāmānyenātatāyino darśitāḥ | ataś ca brāhmaṇādaya ātatāyinaś ca ātmāditrāṇārthaṃ
                  hiṃsānabhisaṃdhinā nivāryamāṇāḥ pramādād yadi vipadyeraṃs tatra laghuprāyaścittaṃ
                  rājadaṇḍābhāvaś ceti niścayaḥ | tasmād anyad ihodāharaṇaṃ vaktavyam |
               </p>
               	  
               <p><span class="underline">ucyate</span>,
               </p>
               	  
               <p>hiraṇyabhūmilābhebhyo mitralabdhir varā yataḥ |</p>
               	  
               <p>ato yateta tatprāptau | (YDh 1.351)</p>
               	  
               <p>ity arthaśāstram |</p>
               	  
               <p>dharmaśāstrānusāreṇa krodhalobhavivarjitaḥ | (YDh 2.1)</p>
               	  
               <p>iti dharmaśāstram | tayoḥ kvacid viṣaye virodho bhavati | yathā: catuṣpādvyavahāre
                  pravartamāne ekasya jaye 'vadhāryamāṇe mitralabdhir bhavati na dharmaśāstram anusṛtaṃ
                  bhavati | anyasya jaye 'vadhāryamāṇe dharmaśāstram anusṛtaṃ bhavati mitralabdhir viparītā
                  | tatrārthaśāstrād dharmaśāstraṃ balavat | ata eva, <q class="blue">dharmārthasaṃnipāte arthagrāhiṇa etad eva</q> (ĀpDh 1.24.23) iti prāyaścittasya gurutvaṃ darśitam <span class="red">āpastambena</span> | etad eveti dvādaśavārṣikaṃ prāyaścittaṃ parāmṛśyate || 2.21 ||
               </p>
               
               	  
               <p class="italic"><q>tato 'rthī lekhayet sadyaḥ pratijñātārthasādhanam</q> ity utkam | kiṃ tatsādhanam ity apekṣita āha |
               </p>
               
               	  
               <p id="YDh_2.22" class="bold">
                  	    pramāṇaṃ likhitaṃ bhuktiḥ sākṣiṇaś ceti kīrtitam |<br />
                  	    eṣām anyatamābhāve divyānyatamam ucyate ||
                  	   <span class="ref">YDh_2.22</span></p>
               
               	  
               <p>pramīyate paricchidyate 'neneti pramāṇam | tac ca dvividhaṃ mānuṣaṃ daivikaṃ ceti
                  | tatra mānuṣaṃ trividhaṃ likhitaṃ bhuktiḥ sākṣiṇaś ceti | kīrtitaṃ maharṣibhiḥ |
                  tatra likhitaṃ dvividhaṃ śāsanaṃ cīrakaṃ ceti | śāsanam uktalakṣaṇam | cīrakaṃ tu
                  vakṣyamāṇalakṣaṇam | bhuktir upabhogaḥ | sākṣiṇo vakṣyamāṇasvarūpaprakārāḥ | <span class="underline">nanu</span> likhitasya sākṣiṇāṃ ca śabdābhivyaktidvāreṇa śabde 'ntarbhāvād yuktaṃ prāmāṇyam |
                  bhuktes tu kathaṃ prāmāṇyam | <span class="underline">ucyate</span>: bhuktir api kaiścid viśeṣaṇair yuktā svatvahetubhūtakriyādikam avyabhicārād anumāpayanty
                  anupapadyamānā vā kalpayanti ity anumāne 'rthāpattau cāntarbhavatīti pramāṇam eva
                  | eṣāṃ likhitādīnāṃ trayāṇām anyatamasyāpy abhāve divyānāṃ vakṣyamāṇasvarūpabhedānām
                  anyatamaṃ jātideśakāladravyādyapekṣayā pramāṇam ucyate | mānuṣābhāva eva divyasya
                  prāmāṇyam asmād eva vacanād avagamyate | divyasya svarūpaprāmāṇyayor āgamagamyatvāt
                  | ataś ca yatra parasparavivādena yugapad dharmādhikāriṇaṃ prāptayor eko mānuṣīṃ kriyām
                  aparas tu daivīm avalambate tatra mānuṣy eva grāhyā | yathāha <span class="red">kātyāyanaḥ</span>:
               </p>
               	  
               <p><q class="blue">yady eko mānuṣīṃ brūyād anyo brūyāt tu daivikīm |<br />
                     	  mānuṣīṃ tatra gṛhṇīyān na tun daivīṃ kriyāṃ nṛpaḥ ||</q> iti | (KSm 218)
               </p>
               	  
               <p>yatrāpi pradhānaikadeśasādhanaṃ mānuṣaṃ saṃbhavati tatrāpi na daivam āśrayaṇīyam |
                  yathā rūpakaśatam anayā vṛddhyā gṛhītvā ayaṃ na prayacchatīty abhiyogāpahnave, grahaṇe
                  sākṣiṇaḥ santi no saṃkhyāyāṃ vṛddhiviśeṣe vā, ato divyena bhāvayāmīty ukte tatraikadeśavibhāvitanyāyenāpi
                  saṃkhyāvṛddhiviśeṣasiddher na divyasyāvakāśaḥ | uktaṃ ca <span class="red">kātyāyanena</span> |
               </p>
               	  
               <p><q class="blue">yady ekadeśavyāptāpi kriyā vidyeta mānuṣī |<br />
                     	  sā grāhyā na tu pūrṇāpi daivikī vadatāṃ nṛṇām ||</q> iti | (KSm 219)
               </p>
               	  
               <p>yat tu,</p>
               	  
               <p><q class="blue">gūḍhasāhasikānāṃ tu prāptaṃ divyaiḥ parikṣaṇam |</q> (KSm 230)
               </p>
               	  
               <p>iti tad api mānuṣāsaṃbhavakṛtaniyamārtham | yad api <span class="red">nāradeno</span>ktam:
               </p>
               	  
               <p><q class="blue">araṇye nirjane rātrāv antarveśmani sāhase |<br />
                     	  nyāsasyāpahnave caiva divyā saṃbhavati kriyā ||</q> (NSm Mā 2.30)
               </p>
               	  
               <p>iti, tad api mānuṣāsaṃbhava eva | tasmān mānuṣābhāva eva divyena nirṇaya ity autsargikam
                  | asya cāpavādo dṛśyate:
               </p>
               	  
               <p><q class="blue">prakrānte sāhase vāde pāruṣye daṇḍavācike |<br />
                     	  balodbhūteṣu kāryeṣu sākṣiṇo divyam eva ca ||</q> iti | (KSm 229)
               </p>
               	  
               <p>tathā lekhyādīnām api kvacin niyamo dṛśyate | yathā:</p>
               	  
               <p><q class="blue">pūgaśreṇīgaṇādīnāṃ yā sthitiḥ parikīrtitā |<br />
                     	  tasyās tu sādhanaṃ lekhyaṃ na divyaṃ na ca sākṣiṇaḥ ||</q> (KSm 225)
               </p>
               	  
               <p>tathā:</p>
               	  
               <p><q class="blue">dvāramārgakriyābhogajalavāhādiṣu kriyā |<br />
                     	  bhuktir eva gurvī syān na divyaṃ na ca sākṣiṇaḥ ||</q> (KSm 226)
               </p>
               	  
               <p>tathā:</p>
               	  
               <p><q class="blue">dattādatte 'tha bhṛtyānāṃ svāmināṃ nirṇaye sati |<br />
                     	  vikrayādānasaṃbandhe krītvā dhanam anicchati ||<br />
                     	  dyūte samāhvaye caiva vivāde samupasthite |<br />
                     	  sākṣiṇaḥ sādhanaṃ proktaṃ na divyaṃ na ca lekhyakam ||</q> iti || (KSm 227–8) || 2.22 ||
               </p>
               
               	  
               <p class="italic">ubhayatra pramāṇasadbhāve pramāṇagatabalābalaviveke cāsati pūrvāparayoḥ kāryayoḥ kasya
                  balīyastvam ity ata āha |
               </p>
               
               	  
               <p class="bold">sarveṣv arthavivādeṣu balavaty uttarā kriyā | <span class="ref">YDh_2.23ab</span></p>
               
               	  
               <p>ṛṇādiṣu sarveṣv arthavivādeṣu uttarā kriyā kriyata iti kriyā kāryaṃ balavatī | uttarakārye
                  sādhite tadvādī vijayī bhavati | pūrvakārye siddhe 'pi tadvādī parājīyate | tad yathā:
                  kaścid grahaṇena dhāraṇaṃ sādhayati kaścit pratidānenādhāraṇaṃ tatra grahaṇapratipādanayoḥ
                  pramāṇasiddhayoḥ pratidānaṃ balavad iti pratidānavādī jayī bhavati | tathā pūrvaṃ
                  dvikaṃ śataṃ gṛhītvā kālāntare trikaṃ śatam aṅgīkṛtavān tatrobhayatra pramāṇasadbhāve
                  'pi trikaśatagrahaṇaṃ balavat | paścādbhāvitvāt pūrvābādhenānutpatteḥ | uktaṃ ca <q>pūrvābādhena notpattir uttarasya hi setsyati</q> iti ||
               </p>
               
               	  
               <p class="italic">asyāpavādam āha |</p>
               
               	  
               <p class="bold">ādhau pratigrahe krīte pūrvā tu balavattarā || <span class="ref">YDh_2.23cd</span></p>
               
               	  
               <p>ādhyādiṣu triṣu pūrvam eva kāryaṃ balavat | tad yathā: ekam eva kṣetram anyasyādhiṃ
                  kṛtvā kim api gṛhītvā punar anyasyāpy ādhāya kim api gṛhṇāti tatra pūrvasyaiva tad
                  bhavati nottarasya | evaṃ pratigrahe kraye ca |
               </p>
               	  
               <p><span class="underline">nanu</span> āhitasya tadānīm asvatvāt punar ādhānam eva na saṃbhavati | evaṃ dattasya krītasya
                  ca dānakrayau nopapadyete | tasmād idaṃ vacanam anarthakam |
               </p>
               	  
               <p><span class="underline">ucyate</span>: asvatve 'pi yadi mohāt kaścil lobhād vā punar ādhānādikaṃ karoti tatra pūrvaṃ balavad
                  iti nyāyamūlam evedaṃ vacanam ity acodyam || 2.23 ||
               </p>
               
               	  
               <p class="italic">bhukteḥ kaiścid viśeṣaṇair yuktāyāḥ prāmāṇyaṃ darśayiṣyan kasyāścid bhukteḥ kāryāntaram
                  āha |
               </p>
               
               	  
               <p id="YDh_2.24" class="bold">
                  	    paśyato bruvato bhūmer hānir viṃśativārṣikī |<br />
                  	    pareṇa bhujyamānāyā dhanasya daśavārṣikī ||
                  	   <span class="ref">YDh_2.24</span></p>
               
               	  
               <p>pareṇāsaṃbandhena bhujyamānāṃ bhuvaṃ dhanaṃ vā paśyato 'bruvataḥ <q>madīyeyaṃ bhūḥ na tvayā bhoktavyā</q> ityapratiṣedhayataḥ tasyā bhūmer viṃśativārṣiky apratiravaṃ viṃśativarṣopabhoganimittā
                  hānir bhavati | dhanasya tu hastyaśvāder daśavārṣikī hāniḥ |
               </p>
               
               	  
               <p><span class="underline">nanu</span> etad anupapannam | na hy apratiṣedhāt svatvam apagacchati | apratiṣeddhasya dānavikriyādivat
                  svatvanivṛttihetutvasya lokaśāstrayor aprasiddhatvāt | nāpi viṃśativarṣopabhogāt svatvam,
                  upabhogasya svatve 'pramāṇatvāt, pramāṇasya ca prameyapratyanutpādakatvāt, rikthakrayādiṣu
                  svatvakārakahetuṣv apāṭhāc ca | tathā hi: <q class="blue">svāmī rikthakrayasaṃvibhāgaparigrahādhigameṣu, brāhmaṇasyādikaṃ labdham, kṣatriyasya
                     vinirjitam, nirviṣṭaṃ vaiśyaśūdrayoḥ</q> (GDh 10.39–42) ity aṣṭāv eva svatvakārakahetūn <span class="red">gautamaḥ</span> paṭhati, na bhogam | na cedam eva vacanaṃ viṃśativarṣopabhogasya svatvotpattihetutvaṃ
                  pratipādayatīti yuktam | svatvasya svatvahetūnāṃ ca lokaprasiddhatvena śāstraikasamadhigamyatvābhāvāt
                  | etac ca vibhāgaprakaraṇe nipuṇataram upapādayiṣyate | <span class="red">gautama</span>vacanaṃ tu niyamārtham || api ca:
               </p>
               	  
               <p><q class="blue">anāgamaṃ tu yo bhuṅkte bahūny abdaśatāny api |<br />
                     	  cauradaṇḍena taṃ pāpaṃ daṇḍayet pṛthivīpatiḥ ||</q> (NSm 1.76* addition)
               </p>
               	  
               <p>ity etad anāgamopabhogasya svatvahetutve virudhyate | na ca <q>anāgamaṃ tu yo bhuṅkte</q> ity etat parokṣabhogaviṣayam | paśyato 'bruvata iti pratyakṣabhogaviṣayam iti yuktaṃ
                  vaktum, anāgamaṃ tu yo bhuṅkte ity aviśeṣābhidhānāt,
               </p>
               	  
               <p><q class="blue">nopabhoge balaṃ kāryam āhartrā tatsutena vā |<br />
                     	  paśustrīpuruṣādīnām iti dharmo vyavasthitaḥ ||</q> (KSm 316)
               </p>
               	  
               <p>iti <span class="red">kātyāyana</span>vacanāc ca, samakṣabhoge ca hānikāraṇābhāvena hāner asaṃbhavāt |
               </p>
               	  
               <p>na caitan mantavyam: ādhipratigrahakrayeṣu pūrvasyāḥ kriyāyāḥ prābalyād apavādena
                  bhūviṣaye viṃśativarṣopabhogayuktāyā dhanaviṣaye daśavarṣopabhogayuktāyā uttarasyāḥ
                  kriyāyāḥ prābalyam anenocyata iti | yatas teṣūttaraiva kriyā tattvato nopapadyate
                  svam eva hy ādheyaṃ deyaṃ vikreyaṃ ca bhavati | na cāhitasya dattasya vikrītasya vā
                  svatvam asti | asvasya dāne pratigrahe ca daṇḍaḥ <span class="red">smaryate</span>:
               </p>
               	  
               <p><q class="blue">adeyaṃ yaś ca gṛhṇāti yaś cādeyaṃ prayacchati |<br />
                     	  ubhau tau cauravac chāsyau dāpyau cottamasāhasam |</q>| iti | (MDh, cf. DhKo 796)
               </p>
               	  
               <p>tathādhyādīnāṃ trayāṇām apavādatve 'sya ślokasyādhisīmādīnām uttaraśloke 'pavādo nopapadyate
                  | tasmād bhūmyādīnāṃ hānir anupapannaiva | nāpi vyavahārahāniḥ | yataḥ,
               </p>
               	  
               <p><q class="blue">upekṣāṃ kurvatas tasya tūṣṇīṃ bhūtasya tiṣṭataḥ |<br />
                     	  kāle vipanne pūrvokte vyavahāro na sidhyati ||</q> (NSm 1.71)
               </p>
               	  
               <p>iti <span class="red">nāradeno</span>pekṣāliṅgābhāvakṛtā vyavahārahānir uktā na tu vastvabhāvakṛtā | tathā <span class="red">manunā</span>pi,
               </p>
               	  
               <p><q class="blue">ajaḍaś ced apaugaṇḍo viṣayaś cāsya bhujyate |<br />
                     	  bhagnaṃ tad vyavahāreṇa bhoktā tad dhanam arhati ||</q> (MDh 8.148)
               </p>
               	  
               <p>iti vyavahārato bhaṅgo darśito na vastutaḥ | vyavahārabhaṅgaś caivam: bhoktā kila
                  vadati, <q>ajaḍo 'yam apaugaṇḍo 'bālo 'yamasya saṃnidhau viṃśativarṣāṇyapratiravaṃ mayā bhuktaṃ
                     tatra bahavaḥ sākṣīnaḥ santi | yady asya svam anyāyena mayā bhujyate tadāyaṃ kim ity
                     etāvantaṃ kālam udāste</q> iti tatra cāyaṃ niruttaro bhavatīti | evaṃ niruttarasyāpi vāstavo vyavahāro bhavaty
                  eva, <q>chalaṃ nirasya bhūtena vyavahārān nayen nṛpaḥ</q> iti niyamāt | atha matam | yady api na vastuhānir nāpi vyavahārahānis tathāpi paśyato
                  'pratiṣedhato vyavahārahāniśaṅkā bhavatīti tan nivṛttaye tūṣṇīṃ na sthātavyam ity
                  upadiśyata iti | tac ca na, smārtakālāyā bhukter hāniśaṅkākāraṇatvābhāvāt, tūṣṇīṃ
                  na sthātavyam ity etāvan mātrābhidhitsāyāṃ viṃśatigrahaṇam avivakṣitaṃ syāt | athocyate
                  | viṃśatigrahaṇam ūrdhvaṃ patradoṣodbhāvananirākaraṇārtham | yathāha <span class="red">kātyāyanaḥ</span>:
               </p>
               	  
               <p><q class="blue">śaktasya saṃnidhāv artho yasya lekhyena bhujyate |<br />
                     	  viṃśativarṣāṇy atikrāntaṃ tatpatraṃ doṣavarjitam ||</q> iti | (KSm 299)
               </p>
               	  
               <p>tad api na, ādhyādiṣv api viṃśater ūrdhvaṃ patradoṣodbhāvananirākaraṇasya samatvenādhisīmetyādyapavādāsaṃbhavāt
                  | yathāha <span class="red">kātyāyanaḥ</span>:
               </p>
               	  
               <p><q class="blue">atha viṃśativarṣāṇy ādhir bhuktaḥ suniścitaḥ |<br />
                     	  tena lekhyena tatsiddhir lekhyadoṣavivarjitā ||</q> (KSm 300)
               </p>
               	  
               <p>tathā:</p>
               	  
               <p><q class="blue">sīmāvivāde nirṇīte sīmāpatraṃ vidhīyate |<br />
                     	  tasya doṣāḥ pravaktavyā yāvad varṣāṇi viṃśatiḥ ||</q> iti | (KSm 301)
               </p>
               	  
               <p>etena <q>dhanasya daśavarṣikī</q> ity etad api pratyuktam | tasmād asya ślokasya satyo 'rtho vaktavyaḥ |
               </p>
               
               	  
               <p><span class="underline">ucyate</span> | bhūmer dhanasya ca phalahānir iha vivakṣitā na vastuhānir nāpi vyavahārahāniḥ |
                  tathā hi, nirākrośaṃ viṃśativarṣopabhogād ūrdhvaṃ yady api svāmī nyāyataḥ kṣetraṃ
                  labhate tathāpi phalānusaraṇaṃ na labhate, apratiṣedhalakṣaṇāt svāparādhād asmāc ca
                  vacanāt | parokṣabhoge tu viṃśater ūrdham api phalānusaraṇaṃ labhata eva, <q>paśyate</q> iti vacanāt | pratyakṣabhoge ca, sākrośe abruvata iti vacanāt | viṃśateḥ prāk praytakṣe
                  nirākrośe ca labhate, viṃśatigrahaṇāt |
               </p>
               	  
               <p><span class="underline">nanu</span> tad utpannasyāpi phalasya svatvāt taddhānir anupapannaiva |
               </p>
               	  
               <p><span class="underline">bāḍham</span> | tasya svarūpāvināśena tathaivāvasthāne yathā tadutpannapūgapanasavṛkṣādīnāṃ yat
                  punas tadutpannam upabhogān naṣṭaṃ tatra svarūpanāśād eva svatvanāśaḥ,
               </p>
               	  
               <p><q class="blue">anāgamaṃ tu yo bhuṅkte bahūnyabdaśatāny api |<br />
                     	  cauradaṇḍena taṃ pāpaṃ daṇḍyet pṛthivīpatiḥ ||</q> (NSm 1.76* addition)
               </p>
               	  
               <p>ity anena <span class="red">vacanena</span> niṣkrayarūpeṇa gaṇayitvā cauravat tatsamaṃ dravyadānaṃ prāptaṃ hānir viṃśativārṣikity
                  anenāpodyate | rājadaṇḍaḥ punar asty eva viṃśater ūrdhvam apy anāgamopabhogād apavādābhāvāc
                  ca | tasmāt svāmy upekṣālakṣaṇasvāparādhād asmāc ca <span class="red">vacanād</span> viṃśater ūrdhvaṃ phalaṃ naṣṭaṃ na labhata iti sthitam | etena dhanasya daśavārṣikīty
                  etad api vyākhyātam || 2.24 ||
               </p>
               
               	  
               <p class="italic">asyāpavādam āha |</p>
               
               	  
               <p id="YDh_2.25" class="bold">
                  	    ādhisīmopanikṣepajaḍabāladhanair vinā |<br />
                  	    tathopanidhirājastrīśrotriyāṇāṃ dhanair api ||
                  	   <span class="ref">YDh_2.25</span></p>
               
               	  
               <p>ādhiś ca sīmā ca upanikṣepaś ca ādhisīmopanikṣepāḥ | jaḍaś ca bālaś ca jaḍabālau tayor
                  dhane jaḍabāladhane ādhisīmopanikṣepāś ca jaḍabāladhane ca ādhisīmopanikṣepajaḍabāladhanāni
                  tair vinā | upanikṣepo nāma rūpasaṃkhyāpradarśanena rakṣaṇārthaṃ parasya haste nihitaṃ
                  dravyam | yathāha <span class="red">nāradaḥ</span> |
               </p>
               	  
               <p><q class="blue">svaṃ dravyaṃ yatra visrambhān nikṣipaty aviśaṅkitaḥ |<br />
                     	  nikṣepo nāma tat proktaṃ vyavahārapadaṃ budhaiḥ ||</q> iti | (NSm 2.1)
               </p>
               	  
               <p>upanidhānam upanidhiḥ | ādhyādiṣu paśyato 'bruvato 'pi bhūmer viṃśater ūrdhvaṃ dhanasya
                  ca daśabhyo varṣebhya ūrdhvam apy upacayahānir na bhavati, puruṣāparādhasya tathāvidhasyābhāvāt,
                  upekṣākāraṇasya tatra tatra saṃbhavāt | tathā hi: ādher ādhitvopādhika eva bhoga ity
                  upekṣāyām api na puruṣāparādhaḥ | sīmnaś cirakṛtatuṣāṅgārādicihnaiḥ susādhyatvād upekṣā
                  saṃbhavati | upanikṣepopanidhyor bhukteḥ pratiṣiddhatvāt, pratiṣedhātikramopabhoge
                  ca sodayaphalalābhād, upekṣopapattiḥ | jaḍabālayor jaḍatvād bālatvād upekṣā yuktaiva
                  | rājño bahukāryavyākulatvāt | strīṇām ajñānād aprāgalbhyāc ca | śrotriyasyādhyayanādhyāpanatadarthavicārānuṣṭhānavyākulatvād
                  upekṣā yuktaiva | tasmād ādhyādiṣu sarvatropekṣākāraṇasaṃbhavāt samakṣabhoge nirākrośe
                  ca na kadācid api phalahāniḥ || 2.25 ||
               </p>
               
               	  
               <p class="italic">ādhyādiṣu daṇḍaviśeṣapratipādanārtham āha |</p>
               
               	  
               <p id="YDh_2.26" class="bold">
                  	    ādhyādīnāṃ vihartāraṃ dhanine dāpayed dhanam |<br />
                  	    daṇḍaṃ ca tatsamaṃ rājñe śaktyapekṣam athāpi vā ||
                  	   <span class="ref">YDh_2.26</span></p>
               
               	  
               <p>ya<span class="note">NSP omits ya</span> ādhyādīnāṃ śrotriyadravyaparyantānāṃ cirakālopabhogabalenāpahartāraṃ vivādāspadībhūtaṃ
                  dhanaṃ svāmine dāpayed ity anuvādaḥ | daṇḍaṃ ca tatsamaṃ vivādāspadībhūtadravyasamaṃ
                  rājñe dāpayed iti vidhiḥ | yady api gṛhakṣetrādiṣu tatsamo daṇḍo na saṃbhavati tathāpi,
               </p>
               	  
               <p>maryādāyāḥ prabhede ca sīmātikramaṇe tathā | (YDh 2.155)</p>
               	  
               <p>ityādir vakṣyamāṇo daṇḍo draṣṭavyaḥ | atha tatsamadaṇḍenāpahartur damanaṃ na bhavati
                  bahudhanatvena tadā śaktyapekṣaṃ dhanaṃ dāpayet | yāvatā tasya darpopaśamo bhavati
                  tāvad dāpayet, <q class="blue">daṇḍo damanād ity āhus tenādāntān damayet</q> (GDh 11.28) iti daṇḍagrahaṇasya damanārthatvāt | yasya tu tatsamam api dravyaṃ nāsti so 'pi yāvatā
                  pīḍyate tāvad dāpyaḥ | yasya punaḥ kim api dhanaṃ nāsty asau dhigdaṇḍādinā damanīyaḥ
                  | tathā ca <span class="red">manuḥ</span> |
               </p>
               	  
               <p><q class="blue">dhigdaṇḍaṃ prathamaṃ kuryād vāgdaṇḍaṃ tadanantaram |<br />
                     	  tṛtīyaṃ dhanadaṇḍaṃ tu vadhadaṇḍam ataḥ param ||</q> iti | (MDh 8.129)
               </p>
               	  
               <p>vadhadaṇḍo 'pi śārīro brāhmaṇavyatiriktānāṃ daśadhā darśitaḥ | tathāha <span class="red">manuḥ</span> |
               </p>
               	  
               <p><q class="blue">daśa sthānāni daṇḍasya manuḥ svāyaṃbhuvo 'bravīt |<br />
                     	  triṣu varṇeṣu yāni syur akṣato brāhmaṇo vrajet ||<br />
                     	  upastham udaraṃ jihvā hastau pādau ca pañcamam |<br />
                     	  cakṣur nāsā ca karṇau ca dhanaṃ dehas tathaiva ca ||</q> iti | (MDh 8.124-25)
               </p>
               	  
               <p>eteṣāṃ yan nimittāparādhas tatraivopasthādau nigrahaḥ kārya iti draṣṭavyam | karma
                  vā kārayitavyo bandhanāgāraṃ vā praveśayitavyaḥ | yathoktaṃ <span class="red">kātyāyanena</span> |
               </p>
               	  
               <p><q class="blue">dhanadānāsahaṃ buddhvā svādhīnaṃ karma kārayet |<br />
                     	  aśaktau bandhanāgāraṃ praveśyo brāhmaṇādṛte ||</q> iti | (KSm 479)
               </p>
               	  
               <p>brāhmaṇasya punar dravyābhāve karmaviyogādīni prayojyāni | yathāha <span class="red">gautamaḥ</span>: <q class="blue">karmaviyogavikhyāpananirvāsanāṅkakaraṇādīny avṛttau</q> (GDh 12.47–48) iti | <span class="red">nāraden</span>āpi |
               </p>
               	  
               <p><q class="blue">vadhaḥ sarvasvaharaṇaṃ purān nirvāsanāṅkane |<br />
                     	  tadaṅgaccheda ity ukto daṇḍa uttamasāhasaḥ ||<br />
                     	  aviśeṣeṇa sarveṣām eva daṇḍavidhiḥ smṛtaḥ ||</q> (NSm 14.7–8)
               </p>
               	  
               <p>ity uktvoktam:</p>
               	  
               <p><q class="blue">vadhād ṛte brāhmaṇasya na vadhaṃ brāhmaṇo 'rhati ||</q> iti |
               </p>
               	  
               <p><q class="blue">śiraso muṇḍanaṃ daṇḍas tasya nirvāsanaṃ purāt |<br />
                     	  lalāṭe cābhiśastāṅkaḥ prayāṇaṃ gardabhena ca ||</q> iti || (NSm 14.8–9)
               </p>
               	  
               <p>aṅkane ca vyavasthā darśitā:</p>
               	  
               <p><q class="blue">gurutalpe bhagaḥ kāryaḥ surāpāne surādhvajaḥ |<br />
                     	  steye tu śvapadaṃ kāryaṃ brahmahaṇy aśirāḥ pumān ||</q> iti | (NSm 19.51)
               </p>
               	  
               <p>yat tu, <q class="blue">cakṣurnirodhaḥ brāhmaṇasya</q> (ĀpDh 2.27.17) ity <span class="red">āpastamba</span>vacanaṃ brāhmaṇasya purān nirvāsanasamaye vastrādinā cakṣur nirodhaḥ kartavya iti
                  tasyārtho, na tu cakṣur uddharaṇam, <q class="blue">akṣato brāhmaṇo vrajet</q>, (MDh 8.124) <q class="blue">na śārīro brāhmaṇe daṇḍaḥ</q> (GDh 12.46) ityādi<span class="red">manugautamādi</span>vacanavirodhād ity alaṃ prasaṅgena || 2.26 ||
               </p>
               
               	  
               <p class="italic">svatvāvyabhicāritvena bhogasya svatve prāmāṇyam uktam | bhogamātrasya svatvavyabhicāritvāt
                  kīdṛśo bhogaḥ pramāṇam ity ata āha |
               </p>
               
               	  
               <p class="bold">āgamo 'bhyadhiko bhogād vinā pūrvakramāgatāt || <span class="ref">YDh_2.27ab</span></p>
               
               	  
               <p>svatvahetuḥ pratigrahakrayādir āgamaḥ | sa bhogād apy adhiko balīyān, svatvabodhane
                  bhogasyāgamasyāpekṣatvāt | yathāha <span class="red">nāradaḥ</span> |
               </p>
               	  
               <p><q class="blue">āgamena viśuddhena bhogo yāti pramāṇatām |<br />
                     	  aviśuddhāgamo bhogaḥ prāmāṇyaṃ naiva gacchati ||</q> iti | (NSm 1.76* addition)
               </p>
               	  
               <p>na ca bhogamātrāt svatvāvagamaḥ, parakīyasyāpy apahārādinopabhogasaṃbhavāt | ata eva,</p>
               	  
               <p><q class="blue">bhogaṃ kevalato yas tu kīrtayen nāgamaṃ kvacit |<br />
                     	  bhogacchalāpadeśena vijñeyaḥ sa tu taskaraḥ ||</q> (NSm 1.76* addition)
               </p>
               	  
               <p>iti <span class="red">smaryate</span> | ataś ca sāgamo dīrghakālo nirantaro nirākrośaḥ pratyarthipratyakṣaś ceti pañcaviśeṣaṇayukto
                  bhogaḥ pramāṇam ity uktaṃ bhavati | tathā ca <span class="red">smaryate</span> |
               </p>
               	  
               <p><q class="blue">sāgamo dīrghakālaś cāvicchedo 'paravojjhitaḥ |<br />
                     	  pratyarthisaṃnidhāno 'pi paribhogo 'pi pañcadhā ||</q> iti | (N, KSm: DhKo 406, 416)
               </p>
               	  
               <p>kvacic cāgamananirapekṣasyāpi bhogasya prāmāṇyam ity āha <q>vinā pūrvakramāgatād</q> iti | pūrveṣāṃ pitrādīnāṃ trayāṇāṃ kramaḥ pūrvakramaḥ, tenāgato yo bhogas tasmād
                  vinā āgamo 'bhyadhika iti saṃbandhaḥ | sa punar āgamād abhyadhikaḥ | āgamanirapeṣaḥ
                  pramāṇam ity arthaḥ | tatrāpy āgamo 'jñātanirapekṣo na sattānirapeṣaḥ | sattā tu tenaivāvagamyata
                  iti boddhavyam | <q>vinā pūrvakramāgatād</q> ity etac cāsmārtakālapradarśanārtham | <q>āgamo 'bhyadhiko bhogād</q> iti ca smārtakālaviṣayam | ataś ca smaraṇayogye kāle yogyānupalabdhyā āgamābhāvaniścayasaṃbhavād
                  āgamajñānasāpekṣasyaiva bhogasya prāmāṇyam | asmārte tu kāle yogyānupalabdhyabhāvenāgamābhāvaniścayāsaṃbhavād
                  āgamajñānanirapekṣa eva saṃtato bhogaḥ pramāṇam | etad eva spaṣṭīkṛtaṃ <span class="red">kātyāyanena</span> |
               </p>
               	  
               <p><q class="blue">smārtakāle kriyā bhūmeḥ sāgamā bhuktir iṣyate |<br />
                     	  asmārte 'nugamābhāvāt kramāt tripuruṣagatā ||</q> iti | (KSm 321)
               </p>
               	  
               <p>smārtaś ca kālo varṣaśataparyantaḥ, <q class="blue">śatāyur vai puruṣaḥ</q> iti <span class="red">śruteḥ</span> | anugamābhāvād iti yogyānupalabdhyabhāvenāgamābhāvaniścayābhāvād ity arthaḥ | ataś
                  ca varṣaśatādhiko bhogaḥ saṃtato 'pratiravaḥ pratyarthipratyakṣaś cāgamābhāve vāniścite
                  'vyabhicārād ākṣiptāgamaḥ svatvaṃ gamayati | asmārte 'pi kāle 'nāgamasmṛtiparamparāyāṃ
                  satyāṃ na bhogaḥ pramāṇam | ata eva,
               </p>
               	  
               <p><q class="blue">anāgamaṃ tu yo bhuṅkte bahūny abdaśatāny api |<br />
                     	  cauradaṇḍena taṃ pāpaṃ daṇḍayet pṛthivīpatiḥ ||</q> (NSm 1.76* addition)
               </p>
               	  
               <p>ity uktam | na ca <q class="blue">anāgamaṃ tu yo bhuṅkte</q> ity ekacananirdeśāt <q class="blue">bahūny abdaśatāny api</q> ity apiśabdaprayogāt prathamasyaiva puruṣasya nirāgame cirakālopabhoge 'pi daṇḍavidhānam
                  iti mantavyam, dvitīte tṛtīye vā puruṣe nirāgamasya bhogasya prāmāṇyaprasaṅgāt | na
                  caitad iṣyate,
               </p>
               	  
               <p><q class="blue">ādau tu kāraṇaṃ dānaṃ madhye bhuktis tu sāgamā |</q> (DhKo 409)
               </p>
               	  
               <p>iti <span class="red">nārada</span>smaraṇāt | tasmāt sarvatra nirāgamopabhoge <q>anāgamaṃ tu yo bhuṅkte</q> ity etad draṣṭavyam | yad api,
               </p>
               	  
               <p><q class="blue">anyāyenāpi yad bhuktaṃ pitrā pūrvatarais tribhiḥ |<br />
                     	  na tac chakyam apāhartuṃ kramāt tripuruṣāgatam ||</q> (NSm 1.78* addition)
               </p>
               	  
               <p>iti, tad api pitrā saha pūrvatarais tribhir iti yojyam | tatrāpi <q>kramāt tripuruṣāgatam</q> ity asmārtakālopabhogalakṣaṇam | tripuruṣavivakṣāyām ekavarṣābhyantare 'pi puruṣatrayātikramasaṃbhavāt,
                  dvitīye varṣe nirāgamasya bhogasya prāmāṇyaprasaṇgaḥ | tathā sati,
               </p>
               	  
               <p><q class="blue">smārtakāle kriyā bhūmeḥ sāgamā bhuktir iṣyate |</q> (KSm 321)
               </p>
               	  
               <p>iti <span class="red">smṛti</span>virodhaḥ | <q>anyāyenāpi yad bhuktam</q> ity etac cānyāyenāpi bhuktam apahartuṃ na śakyaṃ kiṃ punar anyāyāniścaye it vyākhyeyam,
                  apiśabdaśravaṇāt | yac coktaṃ <span class="red">hārītena</span> |
               </p>
               	  
               <p><q class="blue">yad vināgamam atyantaṃ bhuktaṃ pūrvais tribhir bhavet |<br />
                     	  na tac chakyam apāhartuṃ kramāt tripuruṣāgatam ||</q></p>
               	  
               <p>iti, tatrāpy atyantam āgamaṃ vineti | atyantam upalabhyamānam āgamaṃ vineti vyākhyeyaṃ,
                  na punar āgamasvarūpaṃ vineti | āgamasvarūpābhāve bhogaśatenāpi na svatvaṃ bhavatīty
                  uktam | <q class="blue">kramāt tripuruṣāgatam</q> ity etad ukatārtham |
               </p>
               	  
               <p><span class="underline">nanu</span> smaraṇayogye kāle bhogasyāgamasāpekṣasya prāmāṇyam anupapannam | tathā hi, yady āgamaḥ
                  pramāṇāntareṇāvagatas tadā tenaiva svatvāvagamān na bhogasya svatve āgame vā prāmāṇyam
                  | atha pramāṇāntareṇāgamo nāvagataḥ kathaṃ tadviśiṣṭo bhogaḥ pramāṇam |
               </p>
               	  
               <p><span class="underline">ucyate</span> | pramāṇāntareṇāvagatāgamasahita eva nirantaro bhogaḥ kālāntare svatvaṃ gamayati
                  | avagato 'pyāgamo bhogarahito na kālāntare svatvaṃ gamayitum alam, madhye dānavikrayādinā
                  svatvāpagamasaṃbhavāt | iti sarvam anavadyam ||
               </p>
               
               	  
               <p class="italic">āgamasāpekṣo bhogaḥ pramāṇam ity uktam | āgamas tarhi bhoganirapekṣa eva pramāṇam
                  ity ata āha |
               </p>
               
               	  
               <p class="bold">āgame 'pi balaṃ naiva bhuktiḥ stokāpi yatra no || <span class="ref">YDh_2.27cd</span></p>
               
               	  
               <p>yasminn āgame svalpāpi bhuktir bhogo nāsti tasminn āgame balaṃ saṃpūrṇaṃ naivāsti
                  | ayam abhisaṃdhiḥ | svasvatvanivṛttiḥ parasvatvāpādanaṃ ca dānam | parasvatvāpādanaṃ
                  ca paro yadi svīkaroti tadā saṃpadyate nānyathā | svīkāraś ca trividhaḥ | mānaso vācikaḥ
                  kāyikaś ceti | tatra mānaso mamedam iti saṃkalparūpaḥ | vācikas tu mamedam ityādy
                  abhivyāhārollekhī savikalpakaḥ pratyayaḥ | kāyikaḥ punar upādānābhimarśanādirūpo 'nekavidhaḥ
                  | tatra ca niyamaḥ <span class="red">smaryate</span>:
               </p>
               	  
               <p><q class="blue">dadyāt kṛṣṇājinaṃ pṛṣṭhe gāṃ pucche kariṇam kare |<br />
                     	  kesareṣu tathaivāśvaṃ dāsīṃ śirasi dāpayet ||</q> iti |
               </p>
               	  
               <p><span class="red">āśvalāyano</span> 'py āha: <q class="blue">anumantrayeta prāṇy abhimṛśed vaprāṇi kanyāṃ ca</q> iti | tatra hiraṇyavastrādāv udakadānānantaram evopādānādisaṃbhavāt, trividho 'pi
                  svīkāraḥ saṃpadyate | kṣetrādau punaḥ phalopabhogavyatirekeṇa kāyikasvīkārāsaṃbhavāt,
                  svalpenāpy upabhogena bhavitavyam anyathā dānakrayādeḥ saṃpūrṇatā na bhavatīti phalopabhogalakṣaṇakāyikasvīkāravikala
                  āgamo durbalo bhavati tatsahitād āgamāt | etac ca dvayoḥ pūrvāparakālāparijñāne, pūrvāparakālaparijñāne
                  tu viguṇo 'pi pūrvakālāgama eva balīyān iti | atha vā, <q class="blue">likhitaṃ sākṣiṇo bhuktiḥ pramāṇaṃ tripuruṣāgatam</q> ity uktam | eteṣāṃ samavāye kutra kasya vā prābalyam ity atredam upatiṣṭhate:
               </p>
               	  
               <p>āgamo 'bhyadhiko bhogād vinā pūrvakramāgatāt |</p>
               	  
               <p>āgame 'pi balaṃ naiva bhuktiḥ stokāpi yatra no || (YDh 2.27) iti |</p>
               	  
               <p>ayam arthaḥ | ādye puruṣe sākṣibhir bhāvita āgamo bhogād apy adhiko balavān, pūrvakramāgatād
                  bhogād vinā | sa punaḥ pūrvakramāgato bhogāś caturthapuruṣe likhitena bhāvitād āgamād
                  balavān | madhye tu bhogarahitād āgamāt stokabhogasahito 'py āgamo balavān iti | etad
                  eva <span class="red">nāradena</span> spaṣṭīkṛtam:
               </p>
               	  
               <p><q class="blue">ādau tu kāraṇaṃ dānaṃ madhye bhuktis tu sāgamā |<br />
                     	  kāraṇaṃ bhuktir evaikā saṃtatā yā cirantanī ||</q> iti || (DhKo 409) 2.27 ||
               </p>
               
               	  
               <p class="italic"><q>paśyato 'bruvataḥ</q> (YDh 2.24) ity atra viṃśativarṣopabhogād ūrdhvaṃ bhūmer dhanasyāpi daśavarṣopabhogād ūrdhvaṃ
                  phalānusaraṇaṃ na bhavatītyuktam | tatra phalānusaraṇavad daṇḍānusaraṇam api na bhaviṣyatīty
                  āśaṅkya puruṣavyavasthayā prāmāṇyavyavasthayā ca daṇḍavyavasthāṃ darśayitum āha |
               </p>
               
               	  
               <p id="YDh_2.28" class="bold">
                  	    āgamas tu kṛto yena so 'bhiyuktas tam uddharet |<br />
                  	    na tatsutas tatsuto vā bhuktis tatra garīyasī ||
                  	   <span class="ref">YDh_2.28</span></p>
               
               	  
               <p>yena puruṣeṇa bhūmyāder āgamaḥ svīkāraḥ kṛtaḥ sa puruṣaḥ kutas te kṣetrādikam ity
                  abhiyuktas tasyāgamaṃ pratigrahādikaṃ likhitādibhir uddharet bhāvayet | anena cādyasya
                  puruṣasyāgamam anuddharato daṇḍa ity uktaṃ bhavati | tatsuto dvitīyo 'bhiyukto nāgamam
                  uddharet kiṃ tu avicchinnāpratiravasamakṣabhogam | anena cāgamam anuddharato dvitīyasya
                  na daṇḍo 'pi tu viśiṣṭaṃ bhogam anuddharato daṇḍa iti pratipāditam | tatsutas tṛtīyo
                  nāgamaṃ nāpi viśiṣṭaṃ bhogam uddhared, api tu kramāgathaṃ bhogamātram | anenāpi tṛtīyasya
                  kramāyātabhogānuddharaṇe daṇḍo nāgamānuddharaṇe na viśiṣṭabhogānuddharaṇe cety abhihitam
                  | tatra tayor dvitīyatṛtīyayor bhuktir eva garīyasī | tatrāpi dvitīye gurus tṛtīye
                  garīyasīti vivektavyam | triṣv apy āgamānuddharaṇe 'rthahāniḥ samānaiva, daṇḍe tu
                  viśeṣa iti tātparyārthaḥ | uktaṃ ca <span class="red">hārītena</span> |
               </p>
               	  
               <p><q class="blue">āgamas tu kṛto yena sa daṇḍyas tam anuddharam |<br />
                     	  na tatsutas tatsuto vā bhogyahānis tayor api ||</q> iti || 2.28 ||
               </p>
               
               	  
               <p class="italic">asmārtakālopabhogasyāgamajñānanirapekṣasya prāmāṇyam uktam, <q>vinā pūrvakramāgatād</q> ity atra tasyāpavādam āha |
               </p>
               
               	  
               <p id="YDh_2.29" class="bold">
                  	    yo 'bhiyuktaḥ paretaḥ syāt tasya rikthī tam uddharet |<br />
                  	    na tatra kāraṇaṃ bhuktir āgamena vinā kṛtā ||
                  	   <span class="ref">YDh_2.29</span></p>
               
               	  
               <p>yadā punar āhartrādir abhiyukto 'kṛtavyavahāranirṇaya eva paretaḥ syāt paralokaṃ gato
                  bhavet tadā tasya rikthī putrādis tam āgamam uddharet | yasmāt tatra tasmin vyavahāre
                  bhuktir āgamarahitā sākṣyādibhiḥ sādhitāpi na pramāṇam | pūrvābhiyogena bhogasya sāpavādatvāt
                  | <span class="red">nāraden</span>āpy uktam |
               </p>
               	  
               <p><q class="blue">tathārūḍhavivādasya pretasya vyavahāriṇaḥ |<br />
                     	  putreṇa so 'rthaḥ saṃśodhyo na taṃ bhogo nivartayet ||</q> iti || (NSm 1.80) 2.29 ||
               </p>
               
               	  
               <p class="italic">anirṇītavyavahāre vyavahartari prete vyavahāro na navartata iti sthitam | nirṇīte
                  'pi vyavahāre sthite ca vyavahartāri vyavahāraḥ kvacit pravartate kvacin na pravartata
                  iti vyavasthāsiddhaye vyavahāradarśināṃ balābalam āha |
               </p>
               
               	  
               <p id="YDh_2.30" class="bold">
                  	    nṛpeṇādhikṛtāḥ pūgāḥ śreṇayo 'tha kulāni ca |<br />
                  	    pūrvaṃ pūrvaṃ guru jñeyaṃ vyavahāravidhau nṛṇām ||
                  	   <span class="ref">YDh_2.30</span></p>
               
               	  
               <p>nṛpeṇa rājñā adhikṛtāḥ vyahāradarśane niyuktāḥ, <q>rājñā sabhāsadaḥ kāryāḥ</q> ityādinoktāḥ pūgāḥ samūhāḥ | bhinnajātīnāṃ bhinnavṛttīnām ekasthānanivāsināṃ yathā
                  grāmanagarādayaḥ | śreṇayo nānājātīnām ekajātīyakarmopajīvināṃ samghātāḥ | yathā heḍābukādīnāṃ
                  tāmbūlikakuvindacarmakārādīnāṃ ca | kulāni jñātisaṃbandhibandhūnāṃ samūhāḥ | eteṣāṃ
                  nṛpādhikṛtādīnāṃ caturṇāṃ purvaṃ purvaṃ yad yat pūrvaṃ paṭhitaṃ tat tad guru balavaj
                  jñeyaṃ veditavyam | nṛṇāṃ vyavahartṝṇāṃ vyavahāravidhau vyavahāradarśanakārye etad
                  uktaṃ bhavati | nṛpādhikṛtair nirṇīte vyavahāre parājitasya yady apy asaṃtoṣaḥ kudṛṣṭibuddhyā
                  bhavati tathāpi na pūgādiṣu punar vyavahāro bhavati | evaṃ pūrganirṇīte 'pi na śreṇyādigamanam
                  | tathā śreṇinirṇīte kulagamanaṃ na bhavati | kulanirṇīte tu śreṇyādigamanaṃ bhavati
                  | śreṇinirṇīte pūgādigamanam | pūganirṇīte nṛpadhikṛtagamanaṃ bhavatīti | <span class="red">nāradena</span> punar nṛpādhikṛtair nirṇīte 'pi vyavahāre nṛpagamanaṃ bhavatīty uktam:
               </p>
               	  
               <p><q class="blue">kulāni śreṇayaś caiva gaṇāś cādhikṛtā nṛpaḥ |<br />
                     	  pratiṣṭhā vyavahārāṇāṃ gurv eṣām uttarottaram ||</q> iti | (NSm Mā 1.7)
               </p>
               	  
               <p>tatra ca nṛpagamane sottarasabhyena rājñā pūrvaiḥ sabhyaiḥ sapaṇe vyavahāre nirṇīyamāne
                  yady asau kudṛṣṭavādī parājitas tadāsau daṇḍyaḥ | athāsau jayati tadādhikṛtāḥ sabhyā
                  daṇḍyāḥ || 2.30 ||
               </p>
               
               	  
               <p class="italic">durbalair vyavahāradarśibhir dṛṣṭo vyavahāraḥ parāvartate prabaladṛṣṭas tu na nivartata
                  ity uktam | idānīṃ prabaladṛṣṭo 'pi vyavahāraḥ kaścin nivartata ity āha |
               </p>
               
               	  
               <p id="YDh_2.31" class="bold">
                  	    balopādhivinirvṛttān vyavahārān nivartayet |<br />
                  	    strīnaktamantarāgārabahiḥśatrukṛtāṃs tathā ||
                  	   <span class="ref">YDh_2.31</span></p>
               
               	  
               <p>balena balātkāreṇa upādhinā bhayādinā vinirvṛttān niṣpannān vyavahārān nivartayet
                  | tathā strībhiḥ | naktaṃ rātrāv astrībhir api | antarāgāre gṛhābhyantare bahir grāmādibhyaḥ
                  śatrubhiś ca kṛtān vyavahārān nivartayed iti saṃbandhaḥ || 2.31 ||
               </p>
               
               	  
               <p class="italic">asiddhavyavahāriṇa āha |</p>
               
               	  
               <p id="YDh_2.32" class="bold">
                  	    mattonmattārtavyasanibālabhītādiyojitaḥ |<br />
                  	    asaṃbaddhakṛtaś caiva vyavahāro na sidhyati ||
                  	   <span class="ref">YDh_2.32</span></p>
               
               	  
               <p>api ca | matto madanīyadravyeṇa | unmatta unmādena pañcavidhena vātapittaśleṣmanipātagrahasaṃbhavena
                  upasṛṣṭaḥ | ārto vyādhyādinā | vyasanam iṣṭaviyogāniṣṭaprāptijanitaṃ dukhaṃ tadvān
                  vyasanī | bālo vyavahārāyogyaḥ | bhīto 'rātibhyaḥ | ādigrahaṇāt purarāṣṭrādiviruddhaḥ
                  |
               </p>
               	  
               <p><q class="blue">purarāṣṭraviruddhaś ca yaś ca rājñā visarjitaḥ |<br />
                     	  anādeyo bhaved vādo dharmavidbhir udāhṛtaḥ ||</q> (DhKo 115 as from NSm)
               </p>
               	  
               <p>iti <span class="red">manu</span>smaraṇāt | etair yojitaḥ kṛto vyavahāro na sidhyatiti | aniyuktāsaṃbaddhakṛto 'pi
                  vyavahāro na sidhyatiti saṃbandhaḥ | yat tu <span class="red">smaraṇam</span>:
               </p>
               	  
               <p><q class="blue">guroḥ śiṣye pituḥ putre dampatyoḥ svāmibhṛtyayoḥ |<br />
                     	  virodhe tu mithas teṣāṃ vyavahāro na sidhyati ||</q> (DhKo 114)
               </p>
               	  
               <p>iti tad api guruśiṣyādīnām ātyantikavyavahārapratiṣedhaparaṃ na bhavati | teṣām api
                  kathaṃcid vyavahārasyeṣṭatvāt | tathā hi <q class="blue">śiṣyaśiṣṭir avadhena, aśaktau rajjuveṇuvidalābhyāṃ tanubhyām, anyena ghnan rājñā śāsyaḥ</q> (GDh 2.42–44) iti <span class="red">gautama</span>smaraṇāt, <q class="blue">nottamāṅge kathaṃcana</q> (MDh 8.300) iti <span class="red">manu</span>smaraṇāc ca | yadi guruḥ kopāveśavaśān mahatā daṇḍenottamāṅge tāḍayati tadā <q>smṛtivyapetena mārgeṇādharṣitaḥ</q> (YDh 2.5) śiṣyo yadi rājñe nivedayati, tadā bhavaty eva vyavahārapadam | tathā, <q>bhūr yā pitāmahopāttā</q> (YDh 2.121) ityādivacanāt pitāmahopātte bhūmyādau pitāputrayoḥ svāmye samāne, yadi pitā vikrayādinā
                  pitāmahopāttaṃ bhūmyādi nāśayati, tadā putro yadi dharmādhikāriṇaṃ praviśati tadā
                  pitāputrayor api bhavaty eva vyavahāraḥ | tathā,
               </p>
               	  
               <p>durbhikṣe dharmakārye ca vyādhau saṃpratirodhake |</p>
               	  
               <p>gṛhītaṃ strīdhanaṃ bhartā nākāmo dātum arhati || (YDh 2.147)</p>
               	  
               <p>iti <span class="red">smaraṇād</span> durbhikṣādivyatirekeṇa yadi strīdhanaṃ bhartā vyayīkṛtya vidyamānadhano 'pi yācyamāno
                  na dadāti, tadā dampatyor apīṣyata eva vyavahāraḥ | tathā bhaktadāsasya svāminā saha
                  vyavahāraṃ vakṣyati | garbhadāsasyāpi garbhadāsādīn adhikṛtya,
               </p>
               	  
               <p><q class="blue">yaś caiṣāṃ svāminaṃ kaścin mocayet prāṇasaṃśayāt |<br />
                     	  dāsatvāt sa vimucyeta putrabhāgaṃ labheta ca ||</q> (NSm 5.28)
               </p>
               	  
               <p>iti <span class="red">nārado</span>ktatvāt, tadamocane putrabhāgādāne ca svāminā saha vyavahāraḥ kena vāryate | tasmād
                  dṛṣṭādṛṣṭayoḥ śreyaskaro na bhavati gurvādibhir vyavahāra iti prathamaṃ śiṣyādayo
                  nivāraṇīyāḥ rājñā sasabhyeneti <q>guroḥ śiṣye</q> ityādiślokasya tātparyārthaḥ | atyantanirbandhe tu śiṣyādīnām apy uktarītyā pravartanīyo
                  vyavahāraḥ | yad api,
               </p>
               	  
               <p><q class="blue">ekasya bahubhiḥ sārdhaṃ strīṇāṃ preṣyajanasya ca |<br />
                     	  anādeyo bhaved vādo dharmavidbhir udāhṛtaḥ ||</q> (DhKo 114)
               </p>
               	  
               <p>iti <span class="red">nārada</span>vacanam, tatraikasyāpi, <q>gaṇadravyaṃ hared yas tu saṃvidaṃ laṅghayec ca yaḥ</q> (YDh 2.187), tathā, <q>ekaṃ ghnantaṃ bahūnāṃ ca</q> (YDh 2.221) ityādi<span class="red">smaraṇād</span> ekārthair bahubhiḥ sārdhaṃ vyavahāra iṣyate eveti bhinnārthair bahubhir ekasya yugapadvyavahāro
                  na bhavatīti draṣṭavyam | strīṇām ity api gopaśauṇḍikādistrīṇāṃ svātantryād vyavahāro
                  bhavaty eveti tadanyāsāṃ sakalastrīṇāṃ patiṣu jīvatsu tatpāratantryād anādeyo vyavahāra
                  iti vyākhyeyam | preṣyajanasya cety etad api preṣyajanasya svāmipāratantryāt svārthavyavahāro
                  'pi svāmyanujñayaiva vyavahāro nānyatheti vyākhyeyam || 2.32 ||
               </p>
               
               	  
               <p class="italic">parāvartyaṃ vyavahāram uktvā idānīṃ parāvartyaṃ dravyam āha |</p>
               
               	  
               <p id="YDh_2.33" class="bold">
                  	    pranaṣṭādhigataṃ deyaṃ nṛpeṇa dhanine dhanam |<br />
                  	    vibhāvayen na cel liṅgais tatsamaṃ daṇḍam arhati ||
                  	   <span class="ref">YDh_2.33</span></p>
               
               	  
               <p>pranaṣṭaṃ hiraṇyādi śaulkikasthānapālādibhir adhigataṃ rājñe samarpitaṃ yat tad rājñā
                  dhanine dātavyam, yadi dhanī rūpasaṃkhyādibhir liṅgair bhāvayati | yadi na bhāvayati
                  tadā tatsamaṃ daṇḍyaḥ, asatyavāditvāt | adhigamasya svatvanimittatvāt svatve prāpte
                  tatparāvṛttir anenoktā | atra ca kālāvadhiṃ vakṣyati:
               </p>
               	  
               <p>śaulkikaiḥ sthānapālair vā naṣṭāpahṛtam āhṛtam |</p>
               	  
               <p>arvāk saṃvatsarāt svāmī hareta parato nṛpaḥ || iti (YDh 2.173) |</p>
               	  
               <p><span class="red">manunā</span> punaḥ saṃvatsaratrayam avadhitvena nirdiṣṭam:
               </p>
               	  
               <p><q class="blue">pranaṣṭasvāmikaṃ rikthaṃ rājā tryabdaṃ nidhāpayet |<br />
                     	  arvāk tryabād dharet svāmī parato nṛpatir haret ||</q> iti | (MDh 8.30)
               </p>
               	  
               <p>tatra varṣatrayaparyantam avaśyaṃ rakṣaṇīyam | tatra yadi saṃvatsarād arvāk svāmy
                  āgacchet tadā kṛtsnam eva dadyāt | yadā punaḥ saṃvatsarād ūrdhvam āgacchati tadā ṣaḍbhāgaṃ
                  rakṣaṇamūlyaṃ gṛhītvā śeṣaṃ svāmine dadyāt | yathāha:
               </p>
               	  
               <p><q class="blue">ādadītātha ṣaḍbhāgaṃ pranaṣṭādhigatān nṛpaḥ |<br />
                     	  daśamaṃ dvādaśaṃ vāpi satāṃ dharmam anusmaran ||</q> iti | (MDh 8.33)
               </p>
               	  
               <p>tatra prathame varṣe kṛtsnam eva dadyāt, dvitīye dvādaśaṃ bhāgaṃ, tṛtīye daśamaṃ,
                  caturthādiṣu ṣaṭhaṃ bhāgaṃ gṛhītvā śeṣaṃ dadyāt | rājabhāgasya caturtho 'ṃśo 'dhigantre
                  dātavyaḥ | svāmyanāgame tu kṛtsnasya dhanasya caturtham aṃśam adhigantre dattvā śeṣaṃ
                  rājā gṛhṇīyāt | tathāha <span class="red">gautamaḥ</span> <q class="blue">pranaṣṭasvāmikam adhigamya saṃvatsaraṃ rājñā rakṣyam, ūrdhvam adhigantuś caturtho
                     'ṃśo rājñaḥ śeṣam</q> iti (GDh 10.36–38) | atra saṃvatsaram ity ekavacanam avivakṣitam, <q class="blue">rājā tryabdaṃ nidhāpayet</q> (MDh 8.30) iti <span class="red">smaraṇāt</span> | <q class="blue">hareta parato nṛpaḥ</q> ity etad api svāminy anāgate tryabdād ūrdhvaṃ vyayīkaraṇābhyanujñāparam | tataḥ param
                  āgate tu svāmini vyayībhūte 'pi dravye rājā svāṃśam avatārya tatsamaṃ dadyāt | etac
                  ca hiraṇyādiviṣayam | gavādiviṣaye vakṣyati: <q>paṇān ekaśaphe dadyāt</q> ityādinā (YDh 2.174) || 2.33 ||
               </p>
               
               	  
               <p class="italic">rathyāśulkaśālādinipatitasya suvarṇāder naṣṭasyādhigame vidhim uktvā adhunā bhūmau
                  ciranikhātasya suvarṇāder nidhiśabdavācyasyādhigame vidhim āha |
               </p>
               
               	  
               <p id="YDh_2.34" class="bold">
                  	    rājā labdhvā nidhiṃ dadyād dvijebhyo 'rdhaṃ dvijaḥ punaḥ |<br />
                  	    vidvān aśeṣam ādadyāt sa sarvasya prabhur yataḥ ||
                  	   <span class="ref">YDh_2.34</span></p>
               	  
               <p id="YDh_2.35" class="bold">
                  	    itareṇa nidhau labdhe rājā ṣaṣṭhāṃśam āharet |<br />
                  	    aniveditavijñāto dāpyas taṃ daṇḍam eva ca ||
                  	   <span class="ref">YDh_2.35</span></p>
               
               	  
               <p>uktalakṣaṇaṃ nidhiṃ rājā labdhvā ardhaṃ brāhmaṇebhyo dattvā śeṣaṃ kośe niveśayet |
                  brāhmaṇas tu vidvān śrutādhyayanasaṃpannaḥ sadācāro yadi nidhiṃ labheta tadā sarvam
                  eva gṛhṇīyāt, yasmād asau sarvasya jagataḥ prabhuḥ | itareṇa tu rājavidvadbrāhmaṇavyatiriktena
                  avidvadbrāhmaṇakṣatriyādinā nidhau labdhe rāja ṣaṣṭhāṃśam adhigantre dattvā śeṣaṃ
                  nidhiṃ svayam āharet | yathāha <span class="red">vasiṣṭhaḥ</span> <q class="blue">aprajñāyamānaṃ vittaṃ yo 'dhigacched rājā tad dharet ṣaṣṭham aṃśam adhigantre dadyāt</q> (VaDh 3.13) iti | <span class="red">gautamo</span> 'pi <q class="blue">nidhyadhigamo rājadhanaṃ bhavati, na brāhmaṇasyābhirūpasya, abrāhmaṇo vyākhyātā ṣaṣṭham
                     aṃśaṃ labhetety eke</q> (GDh 10.43–45) iti | anivedita iti kartari niṣṭhā | aniveditaś cāsau vijñātaś ca rājñe 'py aniveditavijñātaḥ
                  yaḥ kaścin nidhiṃ labdhvā rājñe na niveditavān vijñātaś ca rājñā sa sarvaṃ nidhiṃ
                  dāpyo daṇḍaṃ ca saktyapekṣayā | atha nidher api svāmy āgatya rūpasaṃkhyādibhiḥ svatvaṃ
                  bhāvayati tadā tasmai rājā nidhiṃ datvā ṣaṣṭhaṃ dvādaśaṃ vāṃśaṃ svayam āharet | yathāha
                  <span class="red">manuḥ</span> |
               </p>
               	  
               <p><q class="blue">mamāyam iti yo brūyān nidhiṃ satyena mānavaḥ |<br />
                     	  tasyādadīta ṣaḍbhāgaṃ rājā dvādaśam eva vā ||</q> iti | (MDh 8.35)
               </p>
               	  
               <p>aṃśavikalpas tu varṇakālādyapekṣayā veditavyaḥ || 2.34 || 2.35 ||</p>
               
               	  
               <p class="italic">caurahṛtaṃ praty āha |</p>
               
               	  
               <p id="YDh_2.36" class="bold">
                  	    deyaṃ caurahṛtaṃ dravyaṃ rājñā jānapadāya tu |<br />
                  	    adadad dhi samāpnoti kilbiṣaṃ yasya tasya tat ||
                  	   <span class="ref">YDh_2.36</span></p>
               
               	  
               <p>caurair hṛtaṃ dravyaṃ caurebhyo vijitya jānapadāya svadeśanivāsine yasya tat dravyaṃ
                  tasmai rājñā dātavyam | hi yasmād adadad aprayacchan yasya tad apahṛtaṃ dravyaṃ tasya
                  kilbiṣam āpnoti | tasya caurasya ca | yathāha <span class="red">manuḥ:</span></p>
               	  
               <p><q class="blue">dātavyaṃ sarvavarṇebhyo rājñā caurair hṛtaṃ dhanam |<br />
                     	  rājā tad upayuñjānaś caurasyāpnoti kilbiṣam ||</q> iti | (MDh 8.40)
               </p>
               	  
               <p>yadi caurahastād ādāya svayam upabhuṅkte tadā caurasya kilbiṣam āpnoti | atha caurahṛtam
                  upekṣate tadā jānapadasya kilbiṣam | atha caurahṛtāharaṇāya yatamāno 'pi na śaknuyād
                  āhartuṃ tadā tāvad dhanaṃ svakośād dadyāt | yathāha <span class="red">gautamaḥ</span> <q class="blue">caurahṛtam avajitya yathāsthānaṃ gamayet, kośād vā dadyāt</q> )GDh 10.46–47) iti | <span class="red">kṛṣṇadvaipāyano</span> 'pi:
               </p>
               	  
               <p><q class="blue">pratyāhartuṃ na śaktas tu dhanaṃ caurair hṛtaṃ yadi |<br />
                     	  svakośāt tad dhi deyaṃ syād aśaktena mahīkṣitā ||</q> iti || (MBh 12.76.10) 2.36 ||
               </p>
               
               	  
               <p>ity asādhāraṇavyavahāramātṛakāprakaraṇam</p>
               	
            </div>
            	
            <div id="d1e16135">
               	  
               <h3>atha ṛṇādānaprakaraṇam</h3>
               
               	  
               <p>sādhāraṇāsādhāraṇarūpāṃ vyavahāramātṛkām abhidhāyādhunāṣṭādaśānāṃ vyavahārapadānām
                  ādyam ṛṇādānapadaṃ darśayati <q>aśītibhāgo vṛddhiḥ syāt</q> ityādinā <q>mocya ādhis tadutpanne praviṣṭe dviguṇe dhane</q> ityevam antena (YDh 2.37–64) | tac ca ṛṇādānaṃ saptavidham | īdṛśam ṛṇaṃ deyaṃ īdṛśam adeyam, anenādhikāriṇā deyam,
                  asmin samaye deyam, anena prakāreṇa deyam ity adhamarṇe pañcavidham | uttamarṇe dānavidhiḥ,
                  ādānavidhiś ceti dvividham iti | etac ca <span class="red">nāradena</span> spaṣṭīkṛtam:
               </p>
               	  
               <p><q class="blue">ṛṇaṃ deyam adeyaṃ ca yena yatra yayā ca yat |<br />
                     	  dānagrahaṇadharmābhyām ṛṇādānam iti smṛtam ||</q> iti | (NSm 1.1)
               </p>
               
               	  
               <p class="italic">tatra prathamam uttamarṇasya dānavidhim āha tatpūrvakatvād itareṣām |</p>
               
               	  
               <p id="YDh_2.37" class="bold">
                  	    aśītibhāgo vṛddhiḥ syān māsi māsi sabandhake |<br />
                  	    varṇakramāc chataṃ dvitricatuḥpañcakam anyathā ||
                  	   <span class="ref">YDh_2.37</span></p>
               
               	  
               <p>māsi māsi pratimāsaṃ bandhakaṃ viśvāsārthaṃ yad ādhīyate, ādhir iti yāvat | bandhakena
                  saha vartata iti sabandhakaḥ prayogas tasmin sabandhake prayoge prayuktasya dravyasya
                  aśītitamo bhāgo vṛddhir dharmyā bhavati | anyathā bandhakarahite prayoge varṇānāṃ
                  brāhmaṇādīnāṃ krameṇa dvitricatuḥpañcakaṃ śataṃ dharmyaṃ bhavati | brāhmaṇe 'dhamarṇe
                  dvikaṃ śataṃ kṣatriye trikaṃ vaiśye catuṣkaṃ śūdre pañcakaṃ māsi māsīty eva dvau vā
                  trayo vā catvāro vā pañca vā dvitricatuḥpañcā asmin śate vṛddhir dīyate iti dvitricatuḥpañcakaṃ
                  śatam | <q class="blue">saṃkhyāyā atiśadantāyāḥ kan</q> (Pāṇ 5.1.22) ityanuvṛttau, <q class="blue">tad asmin vṛddhyāyalābhaśulkopadādīyate</q> (Pāṇ 5.1.47) iti kan |<span class="note">Additional verse in some mss: vṛddher vṛddhiś cakravṛddhiḥ pratimāsaṃ tu kālikā |
                     icchākṛtā kāritā syāt kāyikā kāyakarmaṇā ||</span> iyaṃ ca vṛddhir māsi gṛhyata iti kālikā | iyam eva vṛddhir divasagaṇanayā vibhajya
                  pratidivasaṃ gṛhyamāṇā kāyikā bhavati | tathā ca <span class="red">nāradena</span>:
               </p>
               	  
               <p><q class="blue">kāyikā kālikā caiva kāritā ca tathā parā |<br />
                     	  cakravṛddhiś ca śāstreṣu tasya vṛddhiś caturvidhā ||</q> (NSm 1.87)
               </p>
               	  
               <p>ity uktvā, uktam:</p>
               	  
               <p><q class="blue">kāyāvirodhinī śaśvat paṇapādādikāyikā |<br />
                     	  pratimāsaṃ sravantī yā vṛddhiḥ sā kālikā matā ||<br />
                     	  vṛddhiḥ sā kāritā nāmādhamarṇena svayaṃ kṛtā |<br />
                     	  vṛddher api punar vṛddhiś cakravṛddhir udāhṛtā ||</q> iti || (NSm 1.88–89) 2.37 ||
               </p>
               
               	  
               <p class="italic">grahītṛviśeṣeṇa prakārāntaram āha |</p>
               
               	  
               <p class="bold">kāntāragās tu daśakaṃ sāmudrā viṃśakaṃ śatam | <span class="ref">YDh_2.38ab</span></p>
               
               	  
               <p>kāntāram araṇyaṃ tatra gacchatīti kāntāragāḥ | ye vṛddhyā dhanaṃ gṛhītvādhikalābhārtham
                  atigahanaṃ prāṇadhanavināśaśaṅkāsthānaṃ praviśanti te daśakaṃ śataṃ dadyuḥ | ye ca
                  samudragās te viṃśakaṃ śataṃ māsi māsīty eva | etad uktaṃ bhavati: kāntāragebhyo daśakaṃ
                  śataṃ sāmudrebhyaś ca viṃśakam uttamarṇa ādadyān mūlavināśasyāpi śaṅkitatvād iti ||
               </p>
               
               	  
               <p class="italic">idānīṃ kāritāṃ vṛddhim āha |</p>
               
               	  
               <p class="bold">dadyur vā svakṛtāṃ vṛddhiṃ sarve sarvāsu jātiṣu || <span class="ref">YDh_2.38cd</span></p>
               
               	  
               <p>sarve vā brāhmaṇādayo 'dhamarṇā abandhake sabandhake vā svakṛtāṃ svābhyupagatavṛddhiṃ
                  sarvāsu jātiṣu dadyuḥ | kvacid akṛtāpi vṛddhir bhavati | tathāha <span class="red">nāradaḥ</span> |
               </p>
               	  
               <p><q class="blue">na vṛddhiḥ prītidattānāṃ syād anākāritā kvacit |<br />
                     	  anakāritam apy ūrdhvaṃ vatsarārdhād vivardhate ||</q> iti | (NSm 1.96)
               </p>
               	  
               <p>yas tu yācitakaṃ gṛhītvā deśāntaraṃ gatas taṃ prati <span class="red">kātyāyaneno</span>ktam |
               </p>
               	  
               <p><q class="blue">yo yācitakam ādāya tam adattvā diśaṃ vrajet |<br />
                     	  ūrdhvaṃ saṃvatsarāt tasya tad dhanaṃ vṛddhim āpnuyāt |</q>| iti | (KSm 502)
               </p>
               	  
               <p>yaś ca yācitakam ādāya yācit 'py adattvā deśāntaṃ vrajati taṃ prati <span class="red">tenai</span>voktam |
               </p>
               	  
               <p><q class="blue">kṛtoddhāram adattvā yo yācitas tu diśaṃ vrajet |<br />
                     	  ūrdhvaṃ māsatrayāt tasya tad dhanaṃ vṛddhim āpnuyāt ||</q> iti | (KSm 503)
               </p>
               	  
               <p>yaḥ punaḥ svadeśe sthita eva yācito yācitakaṃ na dadāti taṃ yācanakālād ārabhyākāritāṃ
                  vṛddhiṃ dāpayed rājā | yathāha |
               </p>
               	  
               <p><q class="blue">svadeśe 'pi sthito yas tu na dadyād yācitaḥ kvacit |<br />
                     	  taṃ tato 'kāritāṃ vṛddhim anicchantaṃ ca dāpayet ||</q> iti | (KSm 504)
               </p>
               	  
               <p>anākāritavṛdder apavādo <span class="red">nāradeno</span>ktaḥ |
               </p>
               	  
               <p><q class="blue">paṇyamūlyaṃ bhṛtir nyāso daṇḍo yaś ca prakalpitaḥ |<br />
                     	  vṛthādānākṣikapaṇā vardhante nāvivakṣitāḥ ||</q> iti | (NSm 4.7)
               </p>
               	  
               <p>avivakṣitā anākāritā iti || 2.38 ||</p>
               
               	  
               <p class="italic">adhunā dravyaviśeṣe vṛddhiviśeṣam āha |</p>
               
               	  
               <p class="bold">santatis tu paśustrīṇāṃ | <span class="ref">YDh_2.39ab</span></p>
               
               	  
               <p>paśustrīṇāṃ santatir eva vṛddhiḥ | paśūnāṃ strīṇāṃ poṣaṇāsamarthasya tatpuṣṭisantatikāmasya
                  prayogaḥ saṃbhavati | grahaṇaṃ ca kṣīraparicaryārthinaḥ |
               </p>
               
               	  
               <p class="italic">adhunā prayuktasya dravyasya vṛddhigrahaṇam antareṇāpi cirakālāvasthitasya kasya dravyasya
                  kiyatī parā vṛddhir ity apekṣita āha |
               </p>
               
               	  
               <p class="bold">rasasyāṣṭaguṇā parā | <span class="ref">YDh_2.39cd</span></p>
               	  
               <p class="bold">vastradhānyahirṇyānāṃ catustridviguṇā parā || <span class="ref">YDh_2.39ef</span></p>
               
               	  
               <p>rasasya tailaghṛtāder vṛddhigrahaṇam antareṇa cirakālāvasthitasya svakṛtayā vṛddhyā
                  vardhamānasyāṣṭaguṇā vṛddhiḥ parā | nātaḥ paraṃ vardhate | tathā vastradhānyahirṇyānāṃ
                  yathāsaṃkhyaṃ caturguṇā triguṇā dviguṇā vṛddhiḥ parā | <span class="red">vasiṣṭhena</span> tu rasasya traiguṇyam uktam: <q class="blue">dviguṇam hiraṇyaṃ triguṇam dhānyaṃ | dhānyenaiva rasā vyākhyātāḥ, puṣpamūlaphalāni
                     ca | tulādhṛtam aṣṭaguṇam</q> iti (VaDh 2.44–47) | <span class="red">manunā</span> tu dhānyasya puṣpamūlaphalādīnāṃ ca pañcaguṇatvam uktam:
               </p>
               	  
               <p><q class="blue">dhānye śade lave vāhye nātikrāmati pañcatām |</q> iti | (MDh 8.151)
               </p>
               	  
               <p>śadaḥ kṣetraphalaṃ puṣpamūlaphalādi | lavo meṣorṇācamarīkeśādiḥ | vāhyo balīvardaturagādiḥ
                  | dhānyaśadalavavāhyaviṣayā vṛddhiḥ pañcaguṇatvaṃ nātikrāmatīti | tatrādhamarṇayogyatāvaśena
                  durbhikṣādikālavaśena ca vyavasthā draṣṭavyā | etac ca sakṛtprayoge sakṛdāharaṇe ca
                  veditavyam | puruṣāntarasaṃkramaṇena prayogāntarakaraṇe tasminn eva vā puruṣe rekasekābhyāṃ
                  anekaśaḥ prayogāntarakaraṇe suvarṇādikaṃ dvaiguṇyādy atikramya pūrvavad vardhate |
                  sakṛtprayoge 'pi pratidinaṃ pratimāsaṃ pratisaṃvatsaraṃ vā vṛddhyāharaṇe 'dhamarṇadeyasya
                  dvaiguṇyasaṃbhavāt pūrvāhṛtavṛddhyā saha dvaiguṇyam atikramya vardhata eva | yathāha
                  <span class="red">manuḥ</span>:
               </p>
               	  
               <p><q class="blue">kusīdavṛddhir dvaiguṇyaṃ nātyeti sakṛd āhṛtā |</q> iti | (MDh 8.151)
               </p>
               	  
               <p>sakṛdāhitety api pāṭho 'sti | upacayārthaṃ prayuktaṃ dravyaṃ kusīdaṃ tasya vṛddhiḥ
                  kusīdavṛddhiḥ sā dvaiguṇyaṃ nātyeti nātikrāmati | yadi sakṛdāhitā sakṛtprayuktā |
                  puruṣāntarasaṃkramaṇādinā prayogāntakaraṇe dvaiguṇyamatyeti | sakṛdāhṛteti pāṭhe tu
                  śanaiḥ śanaiḥ pratidinaṃ pratimāsaṃ pratisaṃvatsaraṃ vādhamarṇād āhṛtā dvaiguṇyam
                  atyetīti vyākhyeyam | tathā <span class="red">gautamenā</span>pyuktam <q class="blue">cirasthāne dvaiguṇyaṃ prayogasya</q> (GDh 12.31) iti | prayogasyety ekavacananirdeśāt prayogāntarakaraṇe dvaiguṇyātikramo 'bhipretaḥ
                  | cirasthāna iti nirdeśāt śanaiḥ śanair vṛddhigrahaṇe dvaiguṇyātikramo darśitaḥ ||
                  2.39 ||
               </p>
               
               	  
               <p class="italic">ṛṇaprayogadharmā uktāḥ | sāṃprataṃ prayuktasya dhanasya grahaṇadharmā ucyante |</p>
               
               	  
               <p id="YDh_2.40" class="bold">
                  	    prapannaṃ sādhayann arthaṃ na vācyo nṛpater bhavet |<br />
                  	    sādhyamāno nṛpaṃ gacched daṇḍyo dāpyaś ca tad dhanam ||
                  	   <span class="ref">YDh_2.40</span></p>
               
               	  
               <p>prapannam abhyupagatam adhamarṇena dhanaṃ sākṣyādibhir bhāvitaṃ vā sādhyayan pratyāharan
                  dharmādibhir upāyair uttamarṇo nṛpater na vācyo nirvāraṇīyo na bhavati || dharmādayaś
                  copāyā <span class="red">manunā</span> darśitāḥ:
               </p>
               	  
               <p><q class="blue">dharmeṇa vyavahāreṇa chalenācaritena ca |<br />
                     	  prayuktaṃ sādhayed arthaṃ pañcamena balena ca ||</q> iti | (MDh 8.49)
               </p>
               	  
               <p>dharmeṇa prītiyuktena satyavacanena | vyavahāreṇa sākṣilekhyādyupāyena | chalena utsavādivyājena
                  bhūṣaṇādigrahaṇena | ācaritena abhojanena | pañcamenopāyena balena nigaḍabandhanādinā
                  upacayārthaṃ prayuktaṃ dravyam etair upāyair ātmasātkuryād iti | <q>prapannaṃ sādhayann arthaṃ na vācyaḥ</q> iti vadan apratipannaṃ sādhayan rājñā nivāraṇīya iti darśayati | etad eva spaṣṭīkṛtaṃ
                  <span class="red">kātyāyanena</span> |
               </p>
               	  
               <p><q class="blue">pīḍayed yo dhanī kaścid ṛṇikaṃ nyāyavādinam |<br />
                     	  tasmād arthāt sa hīyeta tatsamaṃ cāpnuyād damam ||</q> iti | (KSm 589)
               </p>
               	  
               <p>yas tu dharmādibhir upāyaiḥ prapannam arthaṃ sādhyamāno yācyamāno nṛpaṃ gacched rājānam
                  abhigamya sādhayantam abhiyuṅkte sa daṇḍyo bhavati, śaktyanusāreṇa dhanine taddhanaṃ
                  dāpyaś ca | rājñā dāpane ca prakārā darśitāḥ |
               </p>
               	  
               <p><q class="blue">rājā tu svāmine vpraṃ sāntvenaiva pradāpayet |<br />
                     	  deśācāreṇa cānyāṃs tu duṣṭān saṃpīḍya dāpayet ||<br />
                     	  rikthinaṃ suhṛdaṃ vāpi chalenaiva pradāpayet ||</q> iti | (KSm 477–78)
               </p>
               	  
               <p>sādhyamāno nṛpaṃ gacchenn ity etat smṛtyācāravyapetenety asya pratyudāharaṇaṃ boddhavyam
                  || 2.40 ||
               </p>
               
               	  
               <p class="italic">bahuṣūttamarṇikeṣu yugapat prāpteṣv eko 'dhamarṇikaḥ kena krameṇa dāpyo rājñety apekṣita
                  āha |
               </p>
               
               	  
               <p id="YDh_2.41" class="bold">
                  	    gṛhītānukramād dāpyo dhaninām adhamarṇikaḥ |<br />
                  	    dattvā tu brāhmaṇāyaiva nṛpates tadanantaram ||
                  	   <span class="ref">YDh_2.41</span></p>
               
               	  
               <p>samānajātīyeṣu dhaniṣu yenaiva krameṇa dhanaṃ gṛhītaṃ tenaiva krameṇādhamarṇiko rājñā
                  dāpyaḥ | bhinnajātīyeṣu tu brāhmaṇādikrameṇa || 2.41 ||
               </p>
               
               	  
               <p class="italic">yadā punar uttamarṇo durbalaḥ pratipannam arthaṃ dharmādibhir upāyaiḥ sādhayitum aśaknuvan
                  rājñā sādhitārtho bhavati tadā 'dhamarṇasya daṇḍam uttamarṇasya ca bhṛtidānam āha
                  |
               </p>
               
               	  
               <p id="YDh_2.42" class="bold">
                  	    rājñādhamarṇiko dāpyaḥ sādhitād daśakaṃ śatam |<br />
                  	    pañcakaṃ ca śataṃ dāpyaḥ prāptārtho hy uttamarṇikaḥ ||
                  	   <span class="ref">YDh_2.42</span></p>
               
               	  
               <p>adhamarṇiko rājñā pratipannārthāt sādhitād daśakaṃ śataṃ dāpyaḥ | pratipannasya sādhitārthasya
                  daśamam aṃśaṃ rājā 'dhamarṇikād daṇḍarūpeṇa gṛhṇīyād ityarthaḥ | uttamarṇas tu prāptārthaḥ
                  pañcakaṃ śataṃ bhṛtirūpeṇa dāpyaḥ | sādhitārthasya viṃśatitamaṃ bhāgam uttamarṇād
                  rājā bhṛtyarthaṃ gṛhṇīyād ity arthaḥ | apratipannārthasādhane tu daṇḍavibhāgo darśitaḥ
                  <q>nihnave bhāvito dadyāt</q> (YDh 2.5) ityādinā || 2.42 ||
               </p>
               
               	  
               <p class="italic">sadhanam adhamarṇikaṃ pratyuktam | adhunā nirdhanam adhamarṇikaṃ pratyāha |</p>
               
               	  
               <p id="YDh_2.43" class="bold">
                  	    hīnajātiṃ parikṣīṇam ṛṇārthaṃ karma kārayet |<br />
                  	    brāhmaṇas tu parikṣīṇaḥ śanair dāpyo yathodayam ||
                  	   <span class="ref">YDh_2.43</span></p>
               
               	  
               <p>brāhmaṇādir uttamarṇo hīnajātiṃ kṣatriyādijātiṃ parikṣīṇaṃ nirdhanam ṛṇārthaṃ ṛṇanivṛttyarthaṃ
                  karma svakarma svajātyanurūpaṃ kārayet tatkuṭumbāvirodhena | brāhmaṇas tu punaḥ parikṣīṇo
                  nirdhanaḥ śanaiḥ śanaiḥ yathodayaṃ yathāsaṃbhavam ṇrṇaṃ dāpyaḥ | atra ca hīnajātigrahaṇaṃ
                  samānajāter apy upalakṣaṇam | ataś ca samānajātim api parikṣīṇaṃ yathocitaṃ karma
                  kārayet | brāhmaṇagrahaṇaṃ ca śreyojāter upalakṣaṇam | ataś ca kṣatriyādir api parikṣīṇo
                  vaiśyādeḥ śanaiḥ śanair dāpyo yathodayam | etad eva <span class="red">manunā</span> spaṣṭīkṛtam |
               </p>
               	  
               <p><q class="blue">karmaṇāpi samaṃ kuryād dhanikenādhamarṇikaḥ |<br />
                     	  samo 'pakṛṣṭajātiś ca dadyāc chreyāṃs tu tac chanaiḥ ||</q> iti | (MDh 8.177)
               </p>
               	  
               <p>uttamarṇena samaṃ nivṛttottamarṇādhamarṇavyapadeśam ātmānam adhamarṇaḥ karmaṇā kuryād
                  ity arthaḥ || 2.43 ||
               </p>
               
               	  
               <p class="italic">madhyasthasthāpitaṃ na vardhate |</p>
               
               	  
               <p id="YDh_2.44" class="bold">
                  	    dīpyamānaṃ na gṛhṇāti prayuktaṃ yaḥ svakaṃ dhanam |<br />
                  	    madhyasthasthāpitaṃ cet syād vardhate na tataḥ param ||
                  	   <span class="ref">YDh_2.44</span></p>
               
               	  
               <p>kiṃ ca, upacayārthaṃ prayuktaṃ dhanaṃ adhamarṇena dīyamānam uttamarṇo vṛddhilobhād
                  yadi na gṛhṇāti, tadādhamarṇena madhyamahaste sthāpitaṃ yadi syāt, tadā tataḥ sthāpanād
                  ūrdhvaṃ na vardhate | atha sthāpitam api yācyamāno na dadāti tataḥ pūrvavad vardhata
                  eva || 2.44 ||
               </p>
               
               	  
               <p class="italic">idānīṃ deyam ṛṇaṃ yadā yena ca deyaṃ tad āha |</p>
               
               	  
               <p id="YDh_2.45" class="bold">
                  	    avibhaktaiḥ kuṭumbārthe yad ṛṇaṃ tu kṛtaṃ bhavet |<br />
                  	    dadyus tad rikthanaḥ prete proṣite vā kuṭumbini ||
                  	   <span class="ref">YDh_2.45</span></p>
               
               	  
               <p>avibhaktair bahubhiḥ kuṭumbārtham ekaikena vā yad ṛṇaṃ kṛtaṃ tad ṛṇaṃ kuṭumbī dadyāt
                  | tasmin prete proṣite vā tadrikthinaḥ sarve dadyuḥ || 2.45 |
               </p>
               
               	  
               <p class="italic">yena deyam ity atra pratyudāharaṇam āha |</p>
               
               	  
               <p id="YDh_2.46" class="bold">
                  	    na yoṣit patiputrābhyāṃ na putreṇa kṛtaṃ pitā |<br />
                  	    dadyād ṛte kuṭumbārthān na patiḥ strīkṛtaṃ tathā ||
                  	   <span class="ref">YDh_2.46</span></p>
               
               	  
               <p>patyā kṛtam ṛṇaṃ yoṣid bhāryā naiva dadyāt | putreṇa kṛtaṃ yoṣin mātā na dadyāt |
                  tathā putreṇa kṛtam pitā na dadyāt | tathā bhāryākṛtaṃ patir na dadyāt | kuṭumbārthād
                  ṛta iti sarvaśeṣaḥ | ataś ca kuṭumbārthaṃ yena kenāpi kṛtaṃ tat kuṭumbinā deyam |
                  tadabhāve taddāyaharair deyam ity uktam eva || 2.46 ||
               </p>
               
               	  
               <p class="italic"><q>putrapautrair ṛṇaṃ deyam</q> (YDh 2.50) iti vakṣyati | tasya purastād apavādam āha |
               </p>
               
               	  
               <p id="YDh_2.47" class="bold">
                  	    surākāmadyūtakṛtaṃ daṇḍaśulkāvaśiṣṭakam |<br />
                  	    vṛthādānaṃ tathaiveha putro dadyān na paitṛkam ||
                  	   <span class="ref">YDh_2.47</span></p>
               
               	  
               <p>surāpānena yatkṛtam ṛṇaṃ kāmakṛtaṃ strīvyasananimittaṃ dyūte parājayanimittaṃ daṇḍaśulkayor
                  aviśiṣṭaṃ vṛthādānaṃ dhūrtabandimallādibhyo yat pratijñātam,
               </p>
               	  
               <p><q class="blue">dhūrte bandini malle ca kuvaidye kitave śaṭhe |<br />
                     	  cāṭacāraṇacaureṣu dattaṃ bhavati niṣphalam ||</q> (DhKo 715)
               </p>
               	  
               <p>iti <span class="red">smaraṇāt</span> | etad ṛṇaṃ pitrā kṛtaṃ putrādiḥ śauṇḍikādibhyo na dadyāt | atra daṇḍaśulkāvaśiṣṭakam
                  ity avaśiṣṭagrahaṇāt sarvaṃ dātavyam iti na mantavyam,
               </p>
               	  
               <p><q class="blue">daṇḍaṃ vā daṇḍaśeṣaṃ vā śulkaṃ taccheṣam eva vā |<br />
                     	  na dātavyaṃ tu putreṇa yac ca na vyāvahārikam ||</q> (DhKo 714)
               </p>
               	  
               <p>ity <span class="red">auśanasa</span>smaraṇāt | <span class="red">gautamen</span>āpy uktam <q class="blue">madyaśulkadyūtakāmadaṇḍā na putrān adhyāvaheyuḥ</q> iti (GDh 12.41) | na putrasyopari bhavantītyarthaḥ | anenādeyam ṛṇam uktam || 2.47 ||
               </p>
               
               	  
               <p class="italic"><q>na patiḥ strīkṛtaṃ tathā</q> (YDh 2.46) ityasyāpavādam āha |
               </p>
               
               	  
               <p id="YDh_2.48" class="bold">
                  	    gopaśauṇḍikaśailūṣarajakavyādhayoṣitām |<br />
                  	    ṛṇaṃ dadyāt patis tāsāṃ yasmād vṛttis tadāśrayā ||
                  	   <span class="ref">YDh_2.48</span></p>
               
               	  
               <p>gopo gopālaḥ | śauṇḍikaḥ surākāraḥ | śailūṣo naṭaḥ | rajako vastrāṇāṃ rañjakaḥ | vyādho
                  mṛgayuḥ | eteṣāṃ yoṣidbhir yad ṛṇaṃ kṛtaṃ tat tatpatibhir deyam | yasmāt teṣāṃ vṛttir
                  jīvanaṃ tadāśrayā yoṣidadhīnā | <q>yasmād vṛttis tadāśrayā</q> iti hetuvyapadeśād anye 'pi ye yoṣidadhīnajīvanās te 'pi yoṣitkṛtam ṛṇaṃ dadyur iti
                  gamyate || 2.48 ||
               </p>
               
               	  
               <p class="italic"><q>patikṛtaṃ bhāryā na dadyāt</q> (YDh 2.46) ity asyāpavādam āha |
               </p>
               
               	  
               <p id="YDh_2.49" class="bold">
                  	    pratipannaṃ striyā deyaṃ patyā vā saha yat kṛtam |<br />
                  	    svayaṃ kṛtaṃ vā yad ṛṇaṃ nānyat strī dātum arahati ||
                  	   <span class="ref">YDh_2.49</span></p>
               
               	  
               <p>mumūrṣuṇā pravatsyatā vā patyā niyuktayā ṛṇadāne yat pratipannaṃ tat patikṛtam ṛṇaṃ
                  deyam | yac ca patyā saha bhāryayā ṛṇaṃ kṛtaṃ tad api bhartrabhāve bhāryayā aputrayā
                  deyam | yac ca svayaṃ kṛtaṃ ṛṇaṃ tad api deyam |
               </p>
               	  
               <p><span class="underline">nanu</span> pratipannādi trayaṃ striyā deyam iti na vaktavyam saṃdehābhāvāt |
               </p>
               	  
               <p><span class="underline">ucyate</span>:
               </p>
               	  
               <p><q class="blue">bhāryā putraś ca dāsaś ca traya evādhanāḥ smṛtāḥ |<br />
                     	  yat te samadhigacchanti yasyaite tasya tad dhanam ||</q> (MDh 8.416)
               </p>
               	  
               <p>iti <span class="red">vacanān</span> nirdhantvena pratipannādiṣv adānāśaṅkāyām idam ucyate, <q>pratipannaṃ striyā deyam</q> ityādi | na cānena vacanena stryādīnāṃ nirdhanatvam abhidhīyate, pāratantryamātrapratipādanaparatvāt
                  | etac ca vibhāgaprakaraṇe spaṣṭīkariṣyate |
               </p>
               	  
               <p><q>nānyat strī dātum arhati</q> ity etat tarhi na vaktavyam, vidhānenaivānyatra pratiṣedhasiddheḥ |
               </p>
               	  
               <p><span class="underline">ucyate</span>: <q>pratipannaṃ striyā deyaṃ patyā vā saha yatkṛtaam</q> ity etayor apavādārtham ucyate | anyat surākāmādivacanopāttaṃ pratipannam api patyā
                  saha kṛtam api na deyam iti || 2.49 ||
               </p>
               
               	  
               <p class="italic">punar api yad ṛṇaṃ dātavyaṃ yena ca dātavyaṃ yatra ca kāle dātavyaṃ tat tritayam āha
                  |
               </p>
               
               	  
               <p id="YDh_2.50" class="bold">
                  	    pitari proṣite prete vyasanābhiplute 'pi vā |<br />
                  	    putrapautrair ṛṇaṃ deyaṃ nihnave sākṣibhāvitam ||
                  	   <span class="ref">YDh_2.50</span></p>
               
               	  
               <p>pitā yadi dātavyam ṛṇam adattvā preto dūradeśaṃ gato 'cikitsanīyavyādhyādyabhibhūto
                  vā tadā tatkṛtam ṛṇam ākhyāpane 'vaśyaṃ deyaṃ putreṇa pautreṇa vā pitṛdhanābhāve 'pi
                  putratvena pautratvena ca, tatra kramo 'py ayam eva: pitrabhāve putraḥ putrābhāve
                  pautra iti putreṇa pautreṇa vā nihnave kṛte arthinā sākṣyādibhir bhāvitam ṛṇaṃ deyaṃ
                  putrapautrair ity anvayaḥ | atra pitari proṣita ity etāvad uktam kālaviśeṣas tu <span class="red">nāradeno</span>kto draṣṭavyaḥ |
               </p>
               	  
               <p><q class="blue">nārvāk saṃvatsarād viṃśāt pitari proṣite sutaḥ |<br />
                     	  ṛṇaṃ dadyāt pitṛvye vā jyeṣṭhe bhātary athāpi vā ||</q> iti | (NSm 1.11)
               </p>
               	  
               <p>prete 'py aprāptavyavahārakālo na dadyāt | prāptavyavahārakālas tu dadyāt | sa ca
                  kālas <span class="red">tenai</span>va darśitaḥ |
               </p>
               	  
               <p><q class="blue">garbhastaiḥ sadṛśo jñeya āṣṭamād vatsarāc chiśuḥ |<br />
                     	  bāla ā ṣoḍaśād varṣāt paugaṇḍaś ceti śabdyate ||<br />
                     	  parato vyavahārajñaḥ svatantraḥ pitarāvṛte ||</q> iti | (NSm 1.31–32)
               </p>
               	  
               <p>yady api pitṛmaraṇād ūrdhvaṃ bālo 'pi svantrantro jātas tathāpi narṇabhāg bhavati
                  | yathāha |
               </p>
               	  
               <p><q class="blue">aprāptavyavahāraś cet svatantro 'pi hi narṇabhāk |<br />
                     	  svātantryaṃ hi smṛtaṃ jyeṣṭhe jyaiṣṭhyaṃ guṇavayaḥkṛtam ||</q> iti | (NSm 1.27)
               </p>
               	  
               <p>tathā āsedhāhvānaniṣedhaś ca dṛśyate |</p>
               	  
               <p><q class="blue">aprāptavyavahāraś ca dūto dānonmukho vratī |<br />
                     	  viṣamasthāś ca nāsedhyā na caitān āhvayen nṛpaḥ ||</q> iti | (NSm 1.47)
               </p>
               	  
               <p>tasmāt |</p>
               	  
               <p><q class="blue">ataḥ putreṇa jātena svārtham utsṛjya yatnataḥ |<br />
                     	  ṛṇāt pitā mocanīyo yathā no narakaṃ vrajet ||</q> iti | (NSm 1.6)
               </p>
               	  
               <p>putreṇa vyavahārājñatayā jātena niṣpanneneti vyākhyeyam | śrāddhe tu bālasyāpy adhikāraḥ
                  <q class="blue">na brahmābhivyāhārayed anyatra svadhāninayanāt</q> (GDh 2.5) iti <span class="red">gautama</span>smaraṇāt | putrapautrair iti bahuvacananirdeśād bahavaḥ putrā yadi vibhaktāḥ svāṃśānurūpeṇa
                  ṛṇaṃ dadyuḥ | avibhaktāś cet saṃbhūyasamutthānena guṇapradhānabhāvena vartamānānāṃ
                  pradhānabhūta eva vā dadyād iti gamyate | yathāha <span class="red">nāradaḥ</span> |
               </p>
               	  
               <p><q class="blue">ata ūrdhvaṃ pituḥ putrā ṛṇaṃ dadyur yathāṃśataḥ |<br />
                     	  avibhaktā vibhaktā vā yas tāṃ codvahate dhuram ||</q> iti | (NSm 1.2)
               </p>
               	  
               <p>atra ca yad yapi putrapautrair ṛṇaṃ deyam ity aviśeṣeṇoktaṃ tathāpi putreṇa yathā
                  pitā savṛddhikaṃ dadāti tathaiva deyam | paurtreṇa tu samaṃ mūlam eva dātavyaṃ na
                  vṛddhir iti viśeṣo 'vagantavyaḥ,
               </p>
               	  
               <p><q class="blue">ṛṇam ātmīyavat pitryaṃ deyaṃ putrair vibhavitam |<br />
                     	  paitāmahaṃ samaṃ deyam adeyaṃ tatsutasya tu ||</q> (BṛSm 1.10.114)
               </p>
               	  
               <p>iti <span class="red">bṛhaspati</span>smaraṇāt | atra vibhāvitam ity aviśeṣopādānāt sākṣivibhāvitam ity atra sākṣigrahaṇaṃ
                  pramāṇopalakṣaṇam | samaṇ yāvad gṛhītaṃ tāvad eva deyaṃ na vṛddhiḥ | tatsutasya prapautrasyādeyam
                  agṛhītadhanasya | etac cottaraśloke spaṣṭīkriyate || 2.50 ||
               </p>
               
               	  
               <p class="italic">ṛṇāpākaraṇe ṛṇī tatputraḥ pautra iti trayaḥ kartāro darśitās teṣāṃ samavāye kramo
                  'pi darśitaḥ | idānīṃ kartrantarasamavāye ca kramam āha |
               </p>
               
               	  
               <p id="YDh_2.51" class="bold">
                  	    rikthagrāha ṛṇaṃ dāpyo yoṣidgrāhas tathaiva ca |<br />
                  	    putro 'nanyāśritadravyaḥ putrahīnasya rikthinaḥ ||
                  	   <span class="ref">YDh_2.51</span></p>
               
               	  
               <p>anyadīyaṃ dravyam anyasya krayādivyatirekeṇa yat svīyaṃ bhavati tad riktham | vibhāgadvāreṇa
                  rikthaṃ gṛhṇātīti rikthāgrāhaḥ sa ṛṇaṃ dāpyaḥ | etad uktaṃ bhavati | yo yadīyaṃ dravyaṃ
                  riktharūpeṇa gṛhṇāti sa tatkṛtam ṛṇaṃ dāpyo na caurādiḥ | yoṣitaṃ bhāryāṃ gṛhṇātīti
                  yoṣidgrāhaḥ sa tathaivarṇaṃ dāpyaḥ | yo yadīyāṃ yoṣitaṃ gṛhṇāti sa tatkṛtam ṛṇaṃ dāpyaḥ
                  | yoṣito 'vibhājyadravyatvena rikthavyapadeśānarhatvād bhedena nirdeśaḥ | putraś cānanyāśritadravya
                  ṛṇaṃ dāpyaḥ | anyam āśritam anyāśritaṃ mātṛpitṛsaṃbandhidravyaṃ yasyāsāv anyāśritadravyaḥ
                  na anyāśritadravyo 'nanyāśritadravyaḥ putrahīnasya rikthina ṛṇaṃ dāpya iti saṃbandhaḥ
                  | eteṣāṃ samavāye kramaś ca pāṭhakrama eva rikthagrāha ṛṇaṃ dāpyas tadabhāve yoṣidgrāhas
                  tadabhāve putra iti |
               </p>
               	  
               <p><span class="underline">nanv</span> eteṣāṃ samavāya eva nopapadyate,
               </p>
               	  
               <p><q class="blue">na bhrātaro na pitaraḥ putrā rikthaharāḥ pituḥ |</q> (MDh 9.185)
               </p>
               	  
               <p>iti putre saty anyasya rikthagrahaṇāsaṃbhavāt | yoṣid grāho 'pi nopapadyate,</p>
               	  
               <p><q class="blue">na dvitīyaś ca sādhvīnāṃ kvacid bhartopadiśyate |</q> (MDh 5.162)
               </p>
               	  
               <p>iti <span class="red">smaraṇāt</span> | tathā tadṛṇaṃ putro dāpya ity apy ayuktam, <q>putrapautrair ṛṇaṃ deyam</q> (YSh 2.50) ity uktatvāt | <q>ananyāśritadravyaḥ</q> iti viśeṣaṇam apy arthakam, putre sati dravyasyānyāśrayaṇāsaṃbhavāt, saṃbhave ca
                  rikthagrāha ity anenaiva gatārthatvāt | putrahīnasya rikthina ity etad api na vaktavyam
                  | putre saty api rikthagrāha ṛṇaṃ dāpya iti sthitam | asati putre rikthagrāhaḥ sutarāṃ
                  dāpya iti siddham eveti |
               </p>
               	  
               <p><span class="underline">atrocyate</span>: putre saty apy anyo rikthagrāhī saṃbhavati | klībāndhabadhirādīnāṃ putratve 'pi
                  rikthaharatvābhāvāt | tathā ca klībādīn anukramya <q>bhartavyāḥ syur niraṃśakāḥ</q> (YDh 2.140) iti vakṣyati | tathā <q class="blue">savarṇāputro py anyāyavṛttir na labhetaikeṣām</q> (GDh 28.40) iti <span class="red">gautama</span>smaraṇāt | ataś ca klībādiṣu putreṣu satsu anyāyavṛtte ca savarṇāputre sati rikthāgrāhī
                  pitṛvyatatputrādiḥ | yoṣidgrāho yady api śāstrāvirodhena na saṃbhavati tathāpy atikrāntaniṣedhaḥ
                  pūrvapatikṛtarṇāpākaraṇādhikārī bhavaty eva | yoṣidgrāho yaś catasṛṇāṃ svairiṇīnām
                  antimāṃ gṛhṇāti, yaś ca punarbhuvāṃ tisṛṇāṃ prathamām | yathāha <span class="red">nāradhaḥ</span>:
               </p>
               	  
               <p><q class="blue">parapūrvāḥ striyas tv anyāḥ sapta proktā yathākramam |<br />
                     	  punarbhūs trividhā tāsāṃ svairiṇī tu caturvidhā ||<br />
                     	  kanyaivākṣatayonir yā pāṇigrahaṇadūṣitā |<br />
                     	  punarbhūḥ prathamā proktā punaḥsaṃskārakarmaṇā ||</q> (NSm 12.45–46)
               </p>
               	  
               <p><q class="blue">deśadharmān avekṣya strī gurubhir yā pradīyate |<br />
                     	  utpannasāhasānyasmai sā dvitīyā prakīrtitā ||</q> (NSm 12.52)
               </p>
               	  
               <p>utpannasāhasā utpannavyabhicārā |</p>
               	  
               <p><q class="blue">asatsu devareṣu strī bāndhavair yā pradīyate |<br />
                     	  savarṇāya sapiṇḍāya sā tṛtīyā prakīrtitā ||<br />
                     	  strīprasūtā 'prasūtā vā patyāv eva tu jīvati |<br />
                     	  kāmāt samāśrayed anyaṃ prathamā svairiṇī tu sā ||</q> (NSm 12.48–49)
               </p>
               	  
               <p><q class="blue">kaumāraṃ patim utsṛjya yā tv anyaṃ puruṣaṃ śritā |<br />
                     	  punaḥ patyur grahaṃ yāyāt sā dvitīyā prakīrtitā ||</q> (NSm 12.47)
               </p>
               	  
               <p><q class="blue">mṛte bhartari tu prāptān devarādīn apāsya yā |<br />
                     	  upagacchet paraṃ kāmāt sā tṛtīyā prakīrtitā ||<br />
                     	  prāptā deśād dhanakrītā kṣutpipāsāturā ca yā |<br />
                     	  tavāham ity upagatā sā caturthī prakīrtitā ||</q> (NSm 50–51)
               </p>
               	  
               <p><q class="blue">antimā svairiṇīnāṃ yā prathamā ca punarbhuvām |<br />
                     	  ṛṇaṃ tayoḥ patikṛtaṃ dadyād yas tām upāśritaḥ ||</q> iti | (DhKo 702)
               </p>
               	  
               <p>tathānyo 'pi yoṣidgrāha ṛṇāpākaraṇe 'dhikārī tenaiva darśitaḥ |</p>
               	  
               <p><q class="blue">yā tu sapradhanaiva strī sāpatyā vānyam āśrayet |<br />
                     	  so 'syā dadyād ṛṇaṃ bhartur utsṛjed vā tathaiva tām ||</q> (NSm 1.18)
               </p>
               	  
               <p>prakṛṣṭena dhanena saha vartata iti sapradhanā | bahudhaneti yāvat | tathā |</p>
               	  
               <p><q class="blue">adhanasya hy aputrasya mṛtasyopaiti yaḥ striyam |<br />
                     	  ṛṇaṃ voḍhuḥ sa bhajate saiva cāsya dhanaṃ smṛtam ||</q> iti | (NSm 19)
               </p>
               	  
               <p>putrasya punar vacanaṃ kramārtham | <q>ananyāśritadravyaḥ</q> iti bahuṣu putreṣu rikthābhāve 'py aṃśagrahaṇayogyasyaivarṇāpākaraṇe 'dhikāro nāyogyasyāndhāder
                  ity evam artham | putrahīnasya rikthina ity etad api putrapautrahīnasya prapautrādayo
                  yadi rikthaṃ gṛhṇanti tadā ṛṇaṃ dāpyā nānyathety evam artham | putrapautrau ca rikthagrahaṇābhāve
                  'pi dāpyāv ity uktam | yathāha <span class="red">nāradaḥ</span> |
               </p>
               	  
               <p><q class="blue">kramād avyāhataṃ prāptaṃ putrair yan narṇam uddhṛtam |<br />
                     	  dadyuḥ paitāmahaṃ pautrās tac caturthān nivartate ||</q> (NSm 1.4)
               </p>
               	  
               <p>iti sarvaṃ niravadyam ||</p>
               
               	  
               <p>yad vā yoṣidgrāhābhāve putro dāpya ity uuktaṃ | putrābhāve yoṣidgrāho dāpya ity ucyate
                  | putrahīnasya rikthina iti rikthaśabdena yoṣid evocyate, <q class="blue">saiva cāsya dhanaṃ smṛtam</q> (NSm 1.19) iti <span class="red">smaraṇāt</span>,
               </p>
               	  
               <p><q class="blue">yo yasya harate dārān sa tasya harate dhanam |</q> (NSm 1.18* addition)
               </p>
               	  
               <p>iti ca ||</p>
               	  
               <p><span class="underline">nanu</span> yoṣidgrāhābhāve putra ṛṇaṃ dāpyaḥ putrābhāve yoṣidgrāha iti parasparaviruddham |
                  ubhayasadbhāve na kaścid dāpya iti |
               </p>
               	  
               <p>naiṣa doṣaḥ | antimasvairiṇīgrāhiṇaḥ prathampunarbhūgrāhiṇaḥ sapradhanastrīhāriṇaś
                  cābhāve putro dāpyaḥ | putrābhāve tu nirdhananirapatyayoṣidgrāhī dāpya iti | etad
                  evoktaṃ <span class="red">nāradena</span> |
               </p>
               	  
               <p><q class="blue">dhanastrīhāriputrāṇām ṛṇabhāgyo dhanaṃ haret |<br />
                     	  putro 'satoḥ strīdhaninoḥ strīhārī dhaniputrayoḥ ||</q> iti | (NSm 1.20)
               </p>
               	  
               <p>dhanastrīhāriputrāṇāṃ samavāye yo dhanaṃ haret sa ṛṇabhāk | putro 'satoḥ strīdhaninoḥ
                  strī ca dhanaṃ ca strīdhane te vidyete yayos tau strīdhaninau tayoḥ strīdhaninor asatoḥ
                  putra eva ṛṇabhāk bhavati | dhaniputrayor asatoḥ strīhāry evarṇabhāk | strīhāryabhāve
                  putra ṛṇabhāk putrābhāve strīhārīti virodhābhāsaparihāraḥ pūrvavat | putrahīnasya
                  rikthina ity asyānyā vyākhyā: ete dhanastrīhāriputrā ṛṇaṃ kasya dāpyā ity apekṣāyām
                  uttamarṇasya dāpyās tadabhāve tatputrādeḥ putrādyabhāve kasya dāpyā ity apekṣāyām
                  idam upatiṣṭhate <q>putrahīnasya rikthinaḥ</q> iti | putrādyanvayahīnasyottamarṇasya yo rikthī rikthagrahaṇayogyaḥ sapiṇḍādis tasya
                  rikthino dāpyāḥ | tathā ca <span class="red">nāradena</span>,
               </p>
               	  
               <p><q class="blue">brāhmaṇasya tu yaddeyaṃ sānvayasya ca nāsti cet |<br />
                     	  nirvapet tatsakulyeṣu tadabhāve 'sya bandhuṣu ||</q> (NSm 1.99)
               </p>
               	  
               <p>ity abhihitam |</p>
               	  
               <p><q class="blue">yadā tu na sakulyāḥ syur na ca saṃbandhibāndhavāḥ |<br />
                     	  tadā dadyād dvijebhyas tu teṣv asatsv apsu nikṣipet ||</q> iti || (NSm 1.100) 2.51 ||
               </p>
               
               	  
               <p class="italic">adhunā puruṣaviśeṣe ṛṇagrahaṇaṃ pratiṣedhayan prasaṅgād anyad api pratiṣedhati |</p>
               
               	  
               <p id="YDh_2.52" class="bold">
                  	    bhrātṝṇām atha dampatyoḥ pituḥ putrasya caiva hi |<br />
                  	    prātibhāvyam ṛṇaṃ sākṣyam avibhakte na tu smṛtam ||
                  	   <span class="ref">YDh_2.52</span></p>
               
               	  
               <p>pratibhuvo bhāvaḥ pratibhāvyaṃ | bhrātṝṇāṃ dampatyoḥ pitāputrayoś cāvibhakte dravye
                  dravyavibhāgāt prāk prātibhāvyam ṛṇaṃ sākṣyaṃ ca na smṛtaṃ <span class="red">manv</span>ādibhiḥ | api tu pratiṣiddhaṃ, sādhāraṇadhanatvāt, prātibhāvyasākṣitvayoḥ pakṣe dravyavyayāvasānatvāt,
                  ṛṇasya cāvaśyapratideyatvāt | etac ca parasparānumativyatirekeṇa | parasparānumatyā
                  tv avibhaktānām api prātibhāvyādi bhavaty eva | vibhāgād ūrdhvaṃ tu prasparānumativyatirekeṇāpi
                  bhavati ||
               </p>
               	  
               <p><span class="underline">nanu</span> dampatyor vibhāgāt prāk prātibhāvyādipratiṣedho na yujyate, tayor vibhāgābhāvena
                  viśeṣaṇānarthakyāt | vibhāgābhāvaś ca <span class="red">āpstambena</span> darśitaḥ : <q class="blue">jāyāpatyor na vibhāgo vidyate</q> (ĀpDh 2.14.16) iti |
               </p>
               	  
               <p><span class="underline">satyam</span> | śrautasmārtāgnisādhyeṣu karmasu tatphaleṣu ca vibhāgo vidyate ity uktvā kim iti
                  na vidyate ity apekṣāyāṃ, hetum uktavān <q class="blue">pāṇigrahaṇād dhi sahatvaṃ karmasu tathā puṇyaphaleṣu ca</q> (ĀpDh 2.14.17–18) iti | hi yasmāt pāṇigrahaṇād ārabhya karmasu sahatvaṃ <span class="red">śrūyate</span> <q class="blue">jāyāpaty agnim ādadhīyātām</q> iti | tasmād ādhāne sahādhikārād, ādhānasiddhāgnisādhyeṣu karmasu sahādhikāraḥ |
                  tathā <q>karma smārtaṃ vivāhāgnau</q> (YDh 1.97) ityādi<span class="red">smaraṇād</span> vivāhasiddhāgnisāsheṣv api karmasu sahādhikāra eva | ataś cobhayavidhāgninirapekṣeṣu
                  karmasu pūrteṣu jāyāpatyoḥ pṛthag evādhikāraḥ saṃpadyate | tathā puṇyānāṃ phaleṣu
                  svargādiṣu jāyāpatyoḥ sahatvaṃ <span class="red">śrūyate</span>: <q class="blue">divi jyotir ajaram ārabhetām</q> ityādi | yeṣu puṇyakarmasu sahādhikāras teṣāṃ phaleṣu sahatvam iti boddhavyaṃ, na
                  punaḥ pūrtānāṃ bhartranujñayānuṣṭhitānāṃ phaleṣv api |
               </p>
               	  
               <p><span class="underline">nanu</span> dravyasvāmitve 'pi sahatvam uktam: <q class="blue">dravyaparigraheṣu ca, na hi bhartur vipravāse naimittike dāne steyam upadiśanti</q> (ĀpDh 2.14.19–20) iti |
               </p>
               	  
               <p><span class="underline">satyam</span> | dravyasvāmitvaṃ patnyā darśitam anena na punar vibhāgābhāvaḥ | yasmād dravyaparigraheṣu
                  cet yuktyā tatra kāraṇam uktam: <q class="blue">bhartur vipravāse naimittike 'vaśyakartavye dāne 'tithibhojanabhikṣāpradānādau hi
                     yasmān na steyam upadiśanti <span class="red">manv</span>ādayas tasmād bhārtyāyā api dravyasvāmitvam asty anyathā steyaṃ syāt</q> iti | tasmād bhartur icchayā bhāryāyā api dravyavibhāgo bhavaty eva na svecchayā
                  | yathā vakṣyati:
               </p>
               	  
               <p>yadi kuryāt samān aṃśān patnyaḥ kāryāḥ samāṃśikāḥ | iti | (YDh 2.115) 2.52 ||</p>
               
               	  
               <p class="italic">adhunā prātibhāvyaṃ nirūpayitum āha |</p>
               
               	  
               <p id="YDh_2.53" class="bold">
                  	    darśane pratyaye dāne prātibhāvyaṃ vidhīyate |<br />
                  	    ādyau tu vitathe dāpyāv itarasya sutā api ||
                  	   <span class="ref">YDh_2.53</span></p>
               
               	  
               <p>prātibhāvyaṃ nāma viśvāsārthaṃ puruṣāntareṇa saha samayaḥ | tac ca viṣayabhedāt tridhā
                  bhidyate | yathā: darśane darśanāpekṣāyāṃ enaṃ darśayiṣyāmīti | pratyaye viśvāse matpratyayenāsya
                  dhanaṃ prayaccha nāyaṃ tvāṃ vañcayiṣyate yato 'mukasya putro 'yaṃ urvarāprāyabhūr
                  asya grāhmavaro vāstīti | dāne yady ayaṃ na dadāti tadānīm aham eva dāsyāmīti | <q>prātibhāvyaṃ vidhīyate</q> iti pratyekaṃ saṃbadhyate | ādyau tu darśanapratyayapratibhuvau vitathe anyathābhāve
                  adarśane viśvāsavyabhivāre ca dāpyau rājñā prastutaṃ dhanam uttamarṇasya | itarasya
                  dānapratibhuvaḥ sutā api dāpyāḥ || vitatha ity eva śāṭhyena nirdhanatvena vā 'dhamarṇe
                  'pratikurvati <q>itarasya sutā api</q> (YDh 2.119) iti vadatā pūrvayoḥ sutā na dāpyā ity uktam | sutā iti vadatā na pautrā dāpyā iti
                  darśitam || 2.53 ||
               </p>
               
               	  
               <p class="italic">etad eva spaṣṭīkartum āha |</p>
               
               	  
               <p id="YDh_2.54" class="bold">
                  	    darśanapratibhūr yatra mṛtaḥ prātyayiko 'pi vā |<br />
                  	    na tatputrā ṛṇaṃ dadyur dadyur dānāya yaḥ sthitaḥ ||
                  	   <span class="ref">YDh_2.54</span></p>
               
               	  
               <p>yadā tu darśanapratibhūḥ prātyayiko vā pratibhūr divaṃ gatas tadā tayoḥ putrāḥ prātibhāvyāyātaṃ
                  paitṛkam ṛṇaṃ na dadyuḥ | yas tu dānāya sthitaḥ pratibhūr divaṃ gatas tasya putrā
                  dadyur na pautrāḥ | te ca mūlam eva dadyur na vṛddhim,
               </p>
               	  
               <p><q class="blue">ṛṇaṃ paitāmahaṃ pautraḥ prātibhāvyāhataṃ sutaḥ |<br />
                     	  samaṃ dadyāt tatsutau tu na dāpyāv iti niścayaḥ ||</q> (DhKo 676)
               </p>
               	  
               <p>it <span class="red">vyāsa</span>vacanāt | prātibhāvyavyatiriktaṃ paitāmaham ṛṇaṃ pautraḥ samaṃ yāvad gṛhītaṃ tāvad
                  eva dadyān na vṛddhim | tathā tatsuto 'pi prātibhāvyāgataṃ pitryam ṛṇaṃ samam eva
                  dadyāt | tayoḥ pautraputrayoḥ sutau pautraprapautrau ca prātibhāvyāyātam aprātibhāvyaṃ
                  ca ṛṇaṃ yathākramam agṛhītadhanau na dāpyāv iti | yad api <span class="red">smaraṇam</span>:
               </p>
               	  
               <p><q class="blue">khādako vittahīnaḥ syāl lagnako vittavān yadi |<br />
                     	  mūlaṃ tasya bhaved deyaṃ na vṛddhiṃ dātum arhati ||</q> (DhKo 661=Hārīta)
               </p>
               	  
               <p>iti, tad api lagnakaḥ pratibhūḥ, khādako 'dhamarṇaḥ | lagnako yadi vittavān mṛtas
                  tadā tasya putreṇa mūlam eva dātavyaṃ na vṛddhir iti vyākhyeyam | yatra darśanapratibhūḥ
                  pratyayapratibhūr vā bandhakaṃ paryāptaṃ gṛhītvā pratibhūr jātas, tatra tatputrā api
                  tasmād eva bandhakāt prātibhāvyāyātam ṛṇaṃ dadyur eva | yathāha <span class="red">kātyāyanaḥ</span>:
               </p>
               	  
               <p><q class="blue">gṛhītvā bandhakaṃ yatra darśane 'sya sthito bhavet |<br />
                     	  vinā pitrā dhanāt tasmād dāpyaḥ syāt tadṛṇaṃ sutaḥ ||</q> iti | (KSm 534)
               </p>
               	  
               <p>darśanagrahaṇaṃ pratyayasyopalakṣaṇam | vinā pitrā pitari prete dūradeśaṃ gate veti
                  || 2.54 ||
               </p>
               
               	  
               <p class="italic">yasminn anekapratibhūsaṃbhavas tatra kathaṃ dāpyas, tatrāha |</p>
               
               	  
               <p id="YDh_2.55" class="bold">
                  	    bahavaḥ syur yadi svāṃśair dadyuḥ pratibhuvo dhanam |<br />
                  	    ekacchāyāśriteṣv eṣu dhanikasya yathāruci ||
                  	   <span class="ref">YDh_2.55</span></p>
               
               	  
               <p>yady ekasmin prayoge dvau bahavo vā pratibhuvaḥ syus tadarṇaṃ saṃvibhajya svāṃśena
                  dadyuḥ | ekacchāyāśriteṣu pratibhūṣu ekasyādhamarṇasya chāyā sādṛśyaṃ tam āśritā ekacchāyāśritāḥ
                  | adhamarṇo yathā kṛtsnadravyadānāya sthitas tathā dāne pratibhuvo 'pi pratyekaṃ kṛtsnadravyadānāya
                  sthitāḥ evaṃ darśane pratyaye ca teṣv ekacchāyāśriteṣu pratibhūṣu satsu dhanikasyottamarṇasya
                  yathāruci yathākāmam | ataś ca dhaniko vittādyapekṣāyāṃ svārthaṃ yaṃ prārthayate sa
                  eva kṛtsnaṃ dāpyo nāṃśataḥ | ekacchāyāśriteṣu yadi kaścid deśāntaraṃ gatas tat putraś
                  ca saṃnihitas tadā dhanikecchayā sarvaṃ dāpyaḥ | mṛte tu kasmiṃścit tatsutaḥ svapitraṃśam
                  avṛddhikaṃ dāpyaḥ | yathāha <span class="red">kātyāyanaḥ</span>:
               </p>
               	  
               <p><q class="blue">ekacchāyāpraviṣṭānāṃ dāpyo yas tatra dṛśyate |<br />
                     	  proṣite tatsutaḥ sarvaṃ pitraṃśaṃ tu mṛte samam ||</q> iti || (KSm 538) 2.55 ||
               </p>
               
               	  
               <p class="italic">prātibhāvyarṇadānavidhim uktvā pratibhūdattasya pratikriyāvidhim āha |</p>
               
               	  
               <p id="YDh_2.56" class="bold">
                  	    pratibhūr dāpito yat tu prakāśaṃ dhanino dhanam |<br />
                  	    dviguṇaṃ pratidātavyam ṛṇikais tasya tad bhavet ||
                  	   <span class="ref">YDh_2.56</span></p>
               
               	  
               <p>yad dravyaṃ pratibhūs tat putro vā dhanikenopapīḍitaḥ prakāśaṃ sarvajanasamakṣaṃ rājñā
                  dhanino dāpito na punar dvaiguṇyalobhena svayam upaitya dattam | yathāha <span class="red">nāradaḥ</span>:
               </p>
               	  
               <p><q class="blue">yaṃ cārthaṃ pratibhūr dadyād dhanikenopapīḍitaḥ |<br />
                     	  ṛṇikas taṃ pratibhuve dviguṇaṃ pratipādayet ||</q> iti | (NSm 1.107)
               </p>
               	  
               <p>ṛṇikair adhamarṇais tasya pratibhuvas tad dravyaṃ dviguṇaṃ pratidātavyaṃ syāt | tac
                  ca kālaviśeṣam anapekṣya sadya eva dviguṇaṃ dātavyam, vacanārambhasāmarthyāt | etac
                  ca hirṇayaviṣayam |
               </p>
               	  
               <p><span class="underline">nanu</span> idaṃ pratibhūr iti vacanaṃ dvaiguṇyamātraṃ pratipādayati, tac ca pūrvoktakālakalpakramābādhenāpy
                  upapadyate | yathā jāteṣṭividhānaṃ śucitvābādhena | api ca sadyaḥ savṛddhikadānapakṣe
                  paśustrīṇāṃ sadyaḥ saṃtatyabhāvān mūlyadānam eva prāpnotīti |
               </p>
               	  
               <p><span class="underline">tad asat</span>, <q>vastradhānyadirṇyānāṃ catustridviguṇā parā</q> (YDh 2.39) ity anenaiva kālakalpakrameṇa dvaiguṇyādisiddheḥ | dvaiguṇyamātravidhāne cedaṃ vacanam
                  anarthakaṃ syāt | paśustrīṇāṃ tu kālakramapakṣe 'pi saṃtatyabhāve svarūpadānam eva
                  | yadā pratibhūr api dravyadānānantaraṃ kiyatāpi kālenādhamarṇena saṃghaṭate tadā
                  saṃtatir api saṃbhavaty eva | yad vā pūrvasiddhasaṃtatyā saha paśustriyo dāsyantīti
                  na kiṃcid etat |
               </p>
               	  
               <p><span class="underline">atha</span> prātibhāvyaṃ prītikṛtam | ataś ca pratibhuvā dattaṃ prītidattam eva | na ca prītidattasya
                  yācanāt prāg vṛddhir asti | yathāha:
               </p>
               	  
               <p><q class="blue">prītidattaṃ tu yat kiṃcid vardhate na tv ayācitam |<br />
                     	  yācyamānam adattaṃ ced vardhate pañcakaṃ śatam ||</q> iti | (NSm 1.96* addition)
               </p>
               	  
               <p>ataś cāprītidattasyāyācitasyāpi dānadivasād ārabhya yāvad dviguṇaṃ kālakrameṇa vṛddhir
                  ity anena vacanenocyate iti |
               </p>
               	  
               <p><span class="underline">tad apy asat</span>, asyārthasyāsmād vacanād apratīter, dviguṇaṃ pratidātavyam ity etāvad iha pratīyate
                  | yasmāt kālakramam anapekṣyaiva dviguṇaṃ pratidātavyaṃ vacanārambhasāmarthyād iti
                  suṣṭhūktam || 2.56 ||
               </p>
               
               	  
               <p class="italic">pratibhūdattasya sarvatra dvaiguṇye prāpte 'pavādam āha |</p>
               
               	  
               <p id="YDh_2.57" class="bold">
                  	    saṃtatiḥ strīpaśuṣv eva dhānyaṃ triguṇam eva ca |<br />
                  	    vastraṃ caturguṇaṃ proktaṃ rasaś cāṣṭaguṇas tathā ||
                  	   <span class="ref">YDh_2.57</span></p>
               
               	  
               <p>hiraṇyadvaiguṇyavat kālānādareṇaiva strīpaśvādayaḥ pratipāditavṛddhyā dāpyāḥ | ślokas
                  tu vyākhyāta eva | yasya dravyasya yāvatī vṛddhiḥ parākāṣṭhoktā tad dravyaṃ pratibhūdattaṃ
                  khādakena tayā vṛddhyā saha kālaviśeṣam anapekṣyaiva sadyo dātavyam iti tātparyārthaḥ
                  | yadā tu darśanapratibhūḥ saṃpratipanne kāle adhamarṇaṃ darśayitum asamarthas tadā
                  tadgaveṣaṇāya tasya pakṣatrayaṃ dātavyam | tatra yadi taṃ darśayati tadā bhoktavyo
                  'nyathā prastutaṃ dhanaṃ dāpyaḥ,
               </p>
               	  
               <p><q class="blue">naṣṭasyānveṣaṇārthaṃ tu dāpyaṃ pakṣatrayaṃ param |<br />
                     	  yady asau darśayet tatra moktavyaḥ pratibhūr bhavet ||<br />
                     	  kāle vyatīte pratibhūr yadi taṃ naiva darśayet |<br />
                     	  nibandhaṃ dāpayet taṃ tu prete caiṣa vidhiḥ smṛtaḥ ||</q> (KSm 532–33)
               </p>
               	  
               <p>iti <span class="red">kātyāyana</span>vacanāt | lagnake viśeṣaniṣedhaś ca <span class="red">tenai</span>voktaḥ:
               </p>
               	  
               <p><q class="blue">na svāmī na ca vai śatruḥ svāminādhikṛtas tathā |<br />
                     	  niruddho daṇḍitaś caiva saṃdigdhaś caiva na kvacit ||<br />
                     	  naiva rikthī na mitraṃ ca na caivātyantavāsinaḥ |<br />
                     	  rājakāryaniyuktāś ca ye ca pravrajitā narāḥ ||<br />
                     	  na śakto dhanine dātuṃ daṇḍaṃ rājñe ca tatsamam |<br />
                     	  jīvan vāpi pitā yasya tathaivecchāpravartakaḥ ||<br />
                     	  nāvijñāto grahītavyaḥ pratibhūḥ svakriyāṃ prati ||</q> iti | (KSm 114–16)
               </p>
               	  
               <p>saṃdigdho 'bhiśastaḥ | atyantavāsino naiṣṭhikabrahmacāriṇaḥ | iti pratibhūvidhiḥ ||
                  2.57 ||
               </p>
               
               	  
               <p>dhanaprayoge viśvāsahetū dvau pratibhūr ādhiś ca | yathāha <span class="red">nāradaḥ</span>:
               </p>
               	  
               <p><q class="blue">viśraṃbhahetū dvāv atra pratibhūr ādhir eva ca |</q> iti | (NSm 1.103)
               </p>
               	  
               <p>tatra pratibhūr nirūpitaḥ | idānīm ādhir nirūpyate | ādhir nāma gṛhītasya dravyasyopari
                  viśvāsārtham adhamarṇenottamarṇo 'dhikriyate ādhīyata ity ādhiḥ | sa ca dvividhaḥ
                  kṛtakālo 'kṛtakālaś ca | punaś caikaikaśo dvividhaḥ gopyo bhogyaś ca | yathāha <span class="red">nāradaḥ</span>:
               </p>
               	  
               <p><q class="blue">adhikriyata ityādhiḥ sa vijñeyo dvilakṣaṇaḥ |<br />
                     	  kṛtakāle 'paneyaś ca yāvad deyodyatas tathā ||<br />
                     	  sa punar dvividhaḥ prokto gopyo bhogyas tathaiva ca ||</q> iti | (NSm 1.108–09)
               </p>
               	  
               <p>kṛtakāle ādhānakāla evāmuṣminkāle dīpotsavādau mayāyam ādhir moktavyo 'anyathā tavaivādhir
                  bhaviṣyatīty evaṃ niścite kāle upaneya ātmasamīpaṃ netavyaḥ | mocanīya ity arthaḥ
                  | deyaṃ dānam | deyam anatikramya yāvad deyam | udyataḥ niyataḥ sthāpita ity arthaḥ
                  | yāvad deyam udyato yāvad deyodyataḥ gṛhītadhanapratyarpaṇāvadhir anirūpitakāla ity
                  arthaḥ | gopyo rakṣaṇīyaḥ |
               </p>
               
               	  
               <p class="italic">evaṃ caturvidhasyādher viśeṣam āha |</p>
               
               	  
               <p id="YDh_2.58" class="bold">
                  	    ādhiḥ praṇaśyed dviguṇe dhane yadi na mokṣyate |<br />
                  	    kāle kālakṛto naśyet phalabhogyo na naśyati ||
                  	   <span class="ref">YDh_2.58</span></p>
               
               	  
               <p>praukte dhane svakṛtayā vṛddhyā kālakrameṇa dviguṇībhūte yady ādhir adhamarṇena dravyadānena
                  na mokṣyate tadā naśyati | adharmarṇasya dhanaṃ prayoktuḥ svaṃ bhavati | kālakṛtaḥ
                  kṛtakāla āhitāgnyādiṣu pāṭhāt kālaśbdasya pūrvanipātaḥ | sa tu kāle nirūpite prāpte
                  naśyet dvaiguṇyāt prāg ūrdhvaṃ vā | phalabhogyaḥ phalaṃ bhogyaṃ yasyāsau phalabhogyaḥ
                  kṣetrārāmādiḥ sa kadācid api na naśyati | kṛtakālasya gopyasya bhogyasya ca tatkālātikrame
                  nāśa uktaḥ <q>kāle kālakṛto naśyed</q> iti | akṛtakālasya bhogyasya nāśābhāva uktaḥ <q>phalabhogyo na naśyati</q> iti | pāriśeṣyād ādhiḥ praṇaśyed ity etad akṛtakālagopyādhiviṣayam avatiṣṭhate |
                  dvaiguṇyātikrameṇa nirūpitakālātikrameṇa ca vināśe caturdaśadivasapratīkṣaṇaṃ kartavyaṃ
                  <span class="red">bṛhaspati</span>vacanāt:
               </p>
               	  
               <p><q class="blue">hiraṇye dviguṇībhūte pūrṇe kāle kṛtāvadheḥ |<br />
                     	  bandhakasya dhanī svāmī dvisaptāhaṃ pratīkṣya ca ||<br />
                     	  tadantarā dhanaṃ dattvā ṛṇī bandham avāpnuyāt ||</q> iti || (BṛSm 1.10.48–49)
               </p>
               	  
               <p><span class="underline">nanu</span> ādhiḥ praṇaśyed ity anupapannam, adhamarṇasya svatvanivṛttihetor dānavikrayāder abhāvāt,
                  dhaninaś ca svatvahetoḥ pratigrahakrayāder abhāvāt, <span class="red">manu</span>vacanavirodhāc ca:
               </p>
               	  
               <p><q class="blue">na cādheḥ kālasaṃrodhān nisargo 'sti na vikrayaḥ |</q> iti | (MDh 8.143)
               </p>
               	  
               <p>kālena saṃrodhaḥ kālasaṃrodhaś cirakālam avasthānaṃ tasmāt kālasaṃrodhāc cirakālāvasthānād
                  ādher na nisargo 'sti nānyatrādhīkaraṇam asti na ca vikrayaḥ | evām ādhīkaraṇavikrayapratiṣedhād
                  dhaninaḥ svatvābhāvo 'vagamyata iti |
               </p>
               	  
               <p><span class="underline">ucyate</span>: ādhīkaraṇam eva loke sopādhikasvatvanivṛttihetuḥ | ādhisvīkāraś ca sopādhikasvatvāpattihetuḥ
                  prasiddhaḥ | tatra dhanadvaiguṇye nirūpitakālaprāptau ca dravyadānasyātyantanivṛtter
                  anena vacanenādhamarṇasyātyantikī svatvanivṛttir uttamarṇasya cātyantikaṃ svatvaṃ
                  bhavati | na ca <span class="red">manu</span>vacanavirodhaḥ | yataḥ <span class="red">manuḥ</span>:
               </p>
               	  
               <p><q class="blue">na tv evādhau sopakāre kausīdīṃ vṛddhim āpnuyāt |</q> iti | (MDh 8.143)
               </p>
               	  
               <p>bhogyādhiṃ prastutya, idam ucyate:</p>
               	  
               <p><q class="blue">na cādheḥ kālasaṃrodhānnisargo 'sti na vikrayaḥ |</q> iti | (MDh 8.143)
               </p>
               	  
               <p>bhogyasyādheś cirakālāvasthāne 'py ādhīkaraṇavikrayaniṣedhena dhaninaḥ svatvaṃ nāstīti
                  | ihāpy uktaṃ phalabhogyo na naśyatīti gopyādhau tu pṛthag ārabdhaṃ <span class="red">manunā</span> (8|144)
               </p>
               	  
               <p><q class="blue">na bhoktavyo balād ādhir bhuñjāno vṛddhim utsṛjet |</q> iti | (MDh 8.144)
               </p>
               	  
               <p>ihāpi vakṣyate: <q>gopyādhibhoge no vṛddhir</q> iti | <q>ādhiḥ praṇaśyed dviguṇo</q> iti tu gopyādhiṃ pratyucyata iti sarvam aviruddham || 2.58 ||
               </p>
               
               	  
               <p class="italic">kiṃ ca |</p>
               	  
               <p id="YDh_2.59" class="bold">
                  	    gopyādhibhoge no vṛddhiḥ sopakāre ca hāpite |<br />
                  	    naṣṭo deyo vinaṣṭaś ca daivarājakṛtād ṛte ||
                  	   <span class="ref">YDh_2.59</span></p>
               
               	  
               <p>gopyādhes tāmrakaṭāhāder upabhogena vṛddhir bhavati | alpe 'py upabhoge mahaty api
                  vṛddhir hātavyā, smayātikramāt | tathā sopakāre upakārakāriṇi balīvardatāmrakaṭāhādau
                  bhogyādhau savṛddhike hāpite hāniṃ vyavahārākṣamatvaṃ gamite no vṛddhir iti saṃbandhaḥ
                  | naṣṭo vikṛtiṃ gataḥ tāmrakaṭāhādiś chidrabhedanādinā pūrvavat kṛtvā deyaḥ | tatra
                  gopyādhir naṣṭaś cet pūrvavat kṛtvā deyaḥ | upabhukto 'pi ced vṛddhir api hātavyā
                  | bhogyādhir yadi naṣṭas tadā pūrvavat kṛtvā deyaḥ | vṛddhisadbhāve vṛddhir api hātavyā
                  | vinaṣṭa ātyantikaṃ nāśaṃ prāptaḥ so 'pi deyo mūlyādidvāreṇa | taddāne savṛddhikaṃ
                  mūlyaṃ labhate | yadā na dadāti tadā mūlanāśaḥ,
               </p>
               	  
               <p><q class="blue">vinaṣṭe mūlanāśaḥ syād daivarājakṛtād ṛte |</q> (NSm 1.110)
               </p>
               	  
               <p>iti <span class="red">nārada</span>vacanāt | <q>daivarājakṛtādṛte</q>: daivam agnyudakadeśopaplavādi | daivakṛtād vināśād vinā | tathā svāparādharahitād
                  rājakṛtāt | daivarājakṛte tu vināśe savṛddhikaṃ mūlyaṃ dātavyam adhamarṇenādhyantaraṃ
                  vā | yathāha:
               </p>
               	  
               <p><q class="blue">strotasāpahṛte kṣetre rājñā caivāpahārite |<br />
                     	  ādhir anyo 'tha kartavyo deyaṃ vā dhanine dhanam ||</q> iti | (DhKo 661)
               </p>
               	  
               <p>tatra <q>strotasāpahṛte</q> iti daivakṛtopalakṣaṇam || 2.59 ||
               </p>
               
               	  
               <p class="italic">api ca |</p>
               	  
               <p id="YDh_2.60" class="bold">
                  	    ādheḥ svīkarṇāt siddhī rakṣyamāṇo 'py asāratām |<br />
                  	    yātaś ced anya ādheyo dhanabhāg vā dhanī bhavet ||
                  	   <span class="ref">YDh_2.60</span></p>
               
               	  
               <p>ādher bhogyasya ko 'py asya ca svīkaraṇād upabhogād ādhigrahaṇasiddhir bhavati na
                  sākṣilekhyamātreṇa nāpy uddeśamātreṇa | yathāha <span class="red">nāradaḥ</span>:
               </p>
               	  
               <p><q class="blue">ādhis tu dvividhaḥ prokto jaṅgamaḥ sthāvaras tathā |<br />
                     	  siddhir asyobhayasyāpi bhogo yady asti nānyathā ||</q> iti | (NSm 1.119)
               </p>
               	  
               <p>asya ca phalam:</p>
               	  
               <p>ādhau pratigrahe krīte pūrvā tu balavattarā | iti | (YDh 2.23)</p>
               	  
               <p>yā svīkārāntā kriyā sā pūrvā balavatī | svīkārarahitā tu pūrvāpi na balavatīti | sa
                  cādhiḥ prayatnena rakṣyamāṇo 'pi kālavaśena yady asāratām avikṛta eva savṛddhikamūlyadravyāparyāptāṃ
                  gatas tadādhir anyaḥ kartavyo dhanine dhanaṃ vā deyam | rakṣyamāṇo 'py asāratām iti
                  vadatā ādhiḥ prayatnena rakṣaṇīyo dhanineti jñāpitam || 2.60 ||
               </p>
               
               	  
               <p class="italic"><q>ādhiḥ praṇaśyed dviguṇe</q> (YDh 2.58) ity asyāpavādam āha |
               </p>
               
               	  
               <p id="YDh_2.61" class="bold">
                  	    caritrabandhakakṛtaṃ savṛddhyā dāpayed dhanam ||<br />
                  	    satyaṃkārakṛtaṃ dravyaṃ dviguṇaṃ pratidāpayet ||
                  	   <span class="ref">YDh_2.61</span></p>
               
               	  
               <p>caritraṃ śobhanācaritaṃ caritreṇa bandhakaṃ caritrabandhakaṃ tena yad dravyam ātmasātkṛtaṃ
                  parādhīnaṃ vā kṛtam | etad uktaṃ bhavati: dhaninaḥ svacchāśayatvena bahumūlyam api
                  dravyam ādhīkṛtyādhamarṇenālpam eva dravyam ātmasātkṛtam | yadi vādhamarṇasya svacchāśayatvenālpamūlyam
                  ādhiṃ gṛhītvā bahudravyam eva dhaninādhamarṇādhīnaṃ kṛtam iti | tad dhanaṃ sa nṛpo
                  vṛddhhyā saha dāpayet | ayamāśayaḥ: evaṃ ca bandhakaṃ dviguṇībhūte 'pi dravye na naśyati
                  kiṃ tu dravyam eva dviguṇaṃ dātavyam iti | tathā satyaṃkārakṛtaṃ | karaṇaṃ kāraḥ |
                  bhāve ghañ | satyasya kāraḥ satyaṃkāraḥ: <q class="blue">kāre satyāgadasya</q> (Pāṇ 6.3.70) iti mum | satyaṃkāreṇa kṛtaṃ satyaṃkārakṛtam | ayam abhisandhiḥ: yadā bandhakārpaṇasamaya
                  evetthaṃ paribhāṣitaṃ: <q>dviguṇībhūte 'pi dravye mayā dviguṇaṃ dravyam eva dātavyaṃ nādhināśaḥ</q> iti, tadā taddviguṇaṃ dāpayed iti | anyo 'rthaḥ | caritram eva bandhakaṃ caritrabandhakaṃ
                  | caritraśabdena gaṅgāsnānāgnihotrādijanitam apūrvam ucyate | yatra tad evādhīkṛtya
                  yad dravyam ātmasākṛtaṃ, tatra tad eva dviguṇībhūtaṃ dātavyaṃ nādhināśa iti | ādhiprasaṅgād
                  anyad ucyate satyaṃkārakṛtam iti | krayavikrayādivyavasthānirvāhāya yadaṅgulīyakādi
                  parahaste kṛtaṃ tad vyavasthātikrame dviguṇaṃ dātavyam | tatrāpi yenāṅgulīyakādyarpitaṃ
                  sa eva ced vyavasthātivartī tena tad eva dātavyam | itaraś ced vyavasthātivartī tadā
                  tad evāṅgulīyakādi dviguṇaṃ pratidāpayed iti || 2.61 ||
               </p>
               
               	  
               <p class="italic">kiṃ ca |</p>
               	  
               <p id="YDh_2.62" class="bold">
                  	    upasthitasya bhoktavya ādhiḥ steno 'nyathā bhavet |<br />
                  	    prayojake 'sati dhanaṃ kule 'nyasyādhim āpnuyāt ||
                  	   <span class="ref">YDh_2.62</span></p>
               
               	  
               <p>dhanadānenādhimokṣaṇāyopasthitasyādhir moktavyo dhanino na vṛddhilobhena sthāpayitavyaḥ
                  | anyathā amokṣaṇe stenaś cauravad daṇḍyaḥ syāt | asaṃnihite punaḥ prayoktari kule
                  tad āptahaste savṛddhikaṃ dhanaṃ vidhāyādhamarṇakaḥ svīyaṃ bandhakaṃ gṛhṇīyāt || 2.62
                  ||
               </p>
               
               	  
               <p class="italic">atha prayoktāpy asaṃnihitas tad āptāś ca dhanasya grahītāro na santi ,yadi vā asaṃnihite
                  prayoktary ādhivikrayeṇa dhanaditsādhamarṇasya tatra kiṃ kartavyam ity apekṣita āha
                  |
               </p>
               
               	  
               <p class="bold">tatkālakṛtamūlyo vā tatra tiṣṭhed avṛddhikaḥ | <span class="ref">YDh_2.63ab</span></p>
               
               	  
               <p>tasmin kāle yat tasyādher mūlyaṃ tat parikalpya tatraiva dhanini tam ādhiṃ vṛddhirahitaṃ
                  sthāpayen na tata ūrdhvaṃ vivardhate | yāvad dhanī dhanaṃ gṛhītvā tam ādhiṃ muñcati,
                  yāvad vā tanmūlyadravyam ṛṇe praveśayati ||
               </p>
               
               	  
               <p class="italic">yadā tu dviguṇībhūte 'pi dhane dviguṇaṃ dhanam eva grahītavyaṃ, na tv ādhināśa iti
                  vicāritam ṛṇagrahaṇakāla eva tadā dviguṇībhūte dravye asaṃnihite vādhamarṇe dhaninā
                  kiṃ kartavyam ity ata āha |
               </p>
               
               	  
               <p class="bold">vinā dhāraṇakād vāpi vikrīṇīta sasākṣikam || <span class="ref">YDh_2.63cd</span></p>
               
               	  
               <p>dhāraṇakād adhamarṇād vinā adhamarṇe 'saṃnihite sākṣibhis tadāptaiś ca saha tam ādhiṃ
                  vikrīya tad dhanaṃ gṛhṇīyād dhanī | vāśabdo vyavasthitavikalpārthaḥ | yadarṇagrahaṇakāle
                  dviguṇībhūte 'pi dhane dhanam eva grahītavyaṃ na tv ādhināśa iti na vicāritaṃ, tadā
                  <q>ādhiḥ praṇaśyed dviguṇe</q> (YDh 2.58) ity ādhināśaḥ | vicārite tv ayaṃ pakṣa iti || 2.63 ||
               </p>
               
               	  
               <p class="italic">bhogyādau viśeṣam āha |</p>
               
               	  
               <p id="YDh_2.64" class="bold">
                  	    yadā tu dviguṇībhūtam ṛṇam ādhau tadā khalu |<br />
                  	    mocya ādhis tad utpanne praviṣṭe dviguṇe dhane ||
                  	   <span class="ref">YDh_2.64</span></p>
               
               	  
               <p>yadā prayuktaṃ dhanaṃ svakṛtayā vṛddhyā dviguṇībhūtaṃ tadādhau kṛte tadutpanne ādhyutpanne
                  dravye dviguṇe dhaninaḥ praviṣṭe dhaninādhir moktavyaḥ | yadi vādāv evādhau datte
                  dviguṇībhūte dravye tvayādhir moktavya iti paribhāṣayā kāraṇāntareṇa vā bhogābhāvena
                  yadā dviguṇībhūtam ṛṇaṃ tadā ādhau bhogārthaṃ dhanini praviṣṭe tad utpanne dravye
                  dviguṇe saty ādhir moktavyaḥ | adhikopabhoge tad api deyam | sarvathā savṛddhikamūlarṇāpākaraṇārthādhyupabhogaviṣayam
                  idaṃ vacanam | tam enaṃ kṣayādhim ācakṣate laukikāḥ | yatra tu vṛddhyartha evādhyupabhoga
                  iti paribhāṣā tatra dvaiguṇyātikrame 'pi yāvan mūladānaṃ tāvad upabhuṅkta evādhim
                  | etad eva spaṣṭīkṛtaṃ <span class="red">bṛhaspatinā</span>:
               </p>
               	  
               <p><q class="blue">ṛṇī bandham avāpnuyāt |<br />
                     	  phalabhogyaṃ pūrṇakālaṃ dattvā dravyaṃ tu sāmakam ||<br />
                     	  yadi prakarṣitaṃ tat syāt tadā na dhanabhāg dhanī |<br />
                     	  ṛṇī ca na labhed bandhaṃ parasparamataṃ vinā ||</q> iti | (BṛSm 1.10.125–26)
               </p>
               	  
               <p>asyārthaḥ: phalaṃ bhogyaṃ yasyāsau phalabhogyaḥ bandha ādhiḥ | sa ca dvividhaḥ savṛddhikamūlāpākaraṇārtho
                  vṛddhimātrāpākaraṇārthaś ca | tatra ca savṛddhimūlāpākaraṇārthaṃ bandhaṃ pūrṇakālaṃ
                  pūrṇaḥ kālo yasyāsau pūrṇakālsas tam āpnuyād ṛṇī | yadā savṛddhikaṃ mūlaṃ phaladvāreṇa
                  dhaninaḥ praviṣṭaṃ tadā bandham āpnuyād ity arthaḥ | vṛddhimātrāpākaraṇārthaṃ tu bandhakaṃ
                  sāmakaṃ dattvāpnuyād ṛṇī | samaṃ mūlaṃ samam eva sāmakam | asyāpavādam āha <q class="blue">yadi prakarṣitaṃ tat syāt</q> | tat bandhakaṃ prakarṣitam atiśayitaṃ vṛddher apy adhikaphalaṃ yadi syāt tadā na
                  dhanabhāg dhanī sāmakaṃ na labhate dhanī | mūlam adattvaiva ṛṇī bandham avāpnuyād
                  iti yāvat | atha tv aprakarṣitaṃ tad bandhakaṃ vṛddhaye 'py aparyāptaṃ tadā sāmakaṃ
                  dattvāpi bandhaṃ na labhetādhamarṇaḥ | vṛddhiśeṣam api dattvaiva labhetety arthaḥ
                  | punar ubhayatrāpavādam āha: <q class="blue">parasparamataṃ vinā</q> uttamarṇādhamarṇayoḥ parasparānumatyabhāve yadi prakarṣitam ity ādy uktam | parasparānumatau
                  tat kṛṣṭam api bandhakaṃ yāvan mūladānaṃ tāvad upabhuṅkte dhanī nikṛṣṭam api mūlamātradānenaivādhamarṇo
                  labhata iti || 2.64 ||
               </p>
               
               	  
               <p>iti ṛṇādānaprakaraṇam</p>
               	
            </div>
            	
            <div id="d1e17980">
               	  
               <h3>atha upanidhiprakaraṇam</h3>
               
               	  
               <p class="italic">upanidhiṃ praty āha |</p>
               
               	  
               <p id="YDh_2.65" class="bold">
                  	    vāsanastham anākhyāya haste 'nyasya yad arpyate |<br />
                  	    dravyaṃ tad aupanidhikaṃ pratideyaṃ tathaiva tat ||
                  	   <span class="ref">YDh_2.65</span></p>
               
               	  
               <p>nikṣepadravyasyādhārabhūtaṃ dravyāntaraṃ vāsanaṃ karaṇḍādi tatsthaṃ vāsanasthaṃ yad
                  dravyaṃ rūpasaṃkhyādiviśeṣam anākhyāya akathayitvā mudritam anyasya haste rakṣaṇārthaṃ
                  visrambhād arpyate sthāpyate tad dravyam aupanidhikam ucyate | yathāha <span class="red">nāradaḥ</span>:
               </p>
               	  
               <p><q class="blue">asaṃkhyātam avijñātaṃ samudraṃ yan nidhīyate |<br />
                     	  taj jānīyād upanidhiṃ nikṣepaṃ gaṇitaṃ viduḥ ||</q> iti |
               </p>
               	  
               <p><q>pratideyaṃ tathaiva tat</q> | yasmin sthāpitaṃ tena yathaiva pūrvamudrādicihnitam arpitaṃ tathaiva sthāpakāya
                  pratideyaṃ pratyarpaṇīyam || 2.65 ||
               </p>
               
               	  
               <p class="italic">pratideyam ity asyāpavādam āha |</p>
               
               	  
               <p class="bold">na dāpyo 'pahṛtaṃ taṃ tu rājadaivikataskaraiḥ | <span class="ref">YDh_2.66ab</span></p>
               
               	  
               <p>tam upanidhiṃ rājñā daivenodakādinā taskarair vāpahṛtaṃ naṣṭaṃ na dāpyo 'sau yasminn
                  upahitaṃ | dhanina eva tad dravyaṃ naṣṭaṃ yadi jihmakāritaṃ na bhavati | yathāha <span class="red">nāradaḥ</span>:
               </p>
               	  
               <p><q class="blue">grahītuḥ saha yo 'rthena naṣṭo naṣṭaḥ sa dāyinaḥ |<br />
                     	  daivarājakṛte tadvan na cet taj jihmakāritam ||</q> iti || NSm 2.6)
               </p>
               
               	  
               <p class="italic">asyāpavādam āha |</p>
               
               	  
               <p class="bold">bhreṣaś cen mārgite 'datte dāpyo daṇḍaṃ ca tatsamam || <span class="ref">YDh_2.66cd</span></p>
               
               	  
               <p>svāminā mārgite yācite yadi na dadāti tadā taduttarakālaṃ yady api rājādibhir bhreṣo
                  nāśaḥ saṃjātas tathāpi tad dravyaṃ mūlyakalpanayā dhanine grahītā dāpyo rājñe ca tatsamaṃ
                  daṇḍam || 2.66 ||
               </p>
               
               	  
               <p class="italic">bhoktāraṃ prati daṇḍam āha |</p>
               
               	  
               <p class="bold">ājīvankhecchayā daṇḍyo dāpyas taṃ cāpi sodayam | <span class="ref">YDh_2.67ab</span></p>
               
               	  
               <p>yaḥ svecchayā svāmyananujñayopanihitaṃ dravyam ājīvann upabhuṅkte vyavaharati vā prayogādinā
                  lābhārtham asāv upabhogānusāreṇa lābhānusāreṇa ca daṇḍyas taṃ copanidhiṃ sodayam upabhoge
                  savṛddhikaṃ vyavahāre salābhaṃ dhanine dāpyaḥ | vṛddhipramāṇaṃ ca <span class="red">kātyāyaneno</span>ktam |
               </p>
               	  
               <p><q class="blue">nikṣepaṃ vṛddhiśeṣaṃ ca krayaṃ vikrayam eva ca |<br />
                     	  yācyamāno na ced dadyād vardhate pañcakaṃ śatam ||</q> iti | (NSm 505–06)
               </p>
               	  
               <p>etac ca bhakṣite draṣṭavyam | upekṣājñānanaṣṭe tu <span class="red">tenaiva</span> viśeṣo darśitaḥ:
               </p>
               	  
               <p><q class="blue">bhakṣitaṃ sodayaṃ dāpyaḥ samaṃ dāpya upekṣitam |<br />
                     	  kiṃcin nyūnaṃ pradāpyaḥ syād dravyam ajñānanāśitam ||</q> iti | (NSm 597)
               </p>
               	  
               <p>kiṃcin nyūnam iti caturthāṃśahīnam |</p>
               
               	  
               <p class="italic">upanidher dharmān yācitādiṣv atidiśati |</p>
               
               	  
               <p class="bold">yācitānvāhitanyāsanipekṣādiṣv ayaṃ vidhiḥ || <span class="ref">YDh_2.67cd</span></p>
               
               	  
               <p>vivāhādyutsaveṣu vastrālaṃkārādi yācitvānītaṃ yācitam | yad ekasya haste nihitaṃ dravyaṃ
                  tenyāpy anu paścād anyahaste svāmine dehīti nihitaṃ tad anvāhitam | nyāso nāma gṛhasvāmine
                  'darśayitvā tatparokṣam eva gṛhajanahaste prakṣepo gṛhasvāmine samarpaṇīyam iti |
                  samakṣaṃ tu samarpaṇaṃ nikṣepaḥ | ādiśabdena suvarṇakārādihaste kaṭakādinirmāṇāya
                  nyastasya suvarṇādeḥ pratinyāsasya ca parasparayojanāpekṣayā tvayedaṃ madīyaṃ rakṣaṇīyaṃ
                  mayedaṃ tvadīyaṃ rakṣyate iti nyastasya grahaṇam | yathāha <span class="red">nāradaḥ</span>:
               </p>
               	  
               <p><q class="blue">eṣa eva vidhir dṛṣṭo yācitānvāhitādiṣu |<br />
                     	  śilpiṣūpanidhau nyāse pratinyāse tathaiva ca ||</q> iti | (NSm 2.7)
               </p>
               	  
               <p>eteṣu yācitānvāhitādiṣvayaṃ vidhir upanidher yaḥ pratidānādividhiḥ sa eva veditavyaḥ
                  || 2.67 ||
               </p>
               
               	  
               <p>iti upanidhiprakaraṇam</p>
               	
            </div>
            	
            <div id="d1e18130">
               	  
               <h3>atha sākṣiprakaraṇam</h3>
               
               	  
               <p><q>pramāṇaṃ likhitaṃ bhuktiḥ sākṣiṇaś ceti kīrtitam</q> ity uktam | tatra bhuktir nirūpitā | sāṃprataṃ sākṣisvarūpaṃ nirūpyate | sākṣī ca
                  sākṣād darśanāc chravaṇāc ca bhavati | yathāha <span class="red">manuḥ</span>:
               </p>
               	  
               <p><q class="blue">samakṣadarśanāt sākṣyaṃ śravaṇāc caiva sidhyati |</q> iti | (MDh 8.74)
               </p>
               	  
               <p>sa ca dvividhaḥ kṛto 'kṛtaś ceti | sākṣitvena nirūpitaḥ kṛtaḥ | anirūpito 'kṛtaḥ |
                  tatra kṛtaḥ pañcavidho 'kṛtaś ca ṣaḍvidha ity ekādaśavidhaḥ | yathāha <span class="red">nāradaḥ</span>:
               </p>
               	  
               <p><q class="blue">ekādaśavidhaḥ sākṣī śāstre dṛṣṭo manīṣibhiḥ |<br />
                     	  kṛtaḥ pañcavidho jñeyaḥ ṣaḍvidho 'kṛta ucyate ||</q> iti | (NSm 1.129)
               </p>
               	  
               <p>teṣāṃ ca bhedas <span class="red">tenaiva</span> darśitaḥ:
               </p>
               	  
               <p><q class="blue">likhitaḥ smāritaś caiva yadṛcchābhijña eva ca |<br />
                     	  gūḍhaś cottarasākṣī ca sākṣī pañcavidhaḥ smṛtaḥ ||</q> iti | (NSm 1.130)
               </p>
               	  
               <p>likhitādīnāṃ ca svarūpaṃ <span class="red">kātyāyanen</span>oktam:
               </p>
               	  
               <p><q class="blue">arthinā svayam ānīto yo lekhye saṃniveśyate |<br />
                     	  sa sākṣī likhito nāma smāritaḥ patrakād ṛte ||</q> iti | (KSm 371)
               </p>
               	  
               <p>smāritaḥ patrakād ṛta ity asya vivaraṇaṃ <span class="red">tenaiva</span> kṛtam:
               </p>
               	  
               <p><q class="blue">yas tu kāryaprasiddhyarthaṃ dṛṣṭvā kāryaṃ punaḥ punaḥ |<br />
                     	  smāryate hy arthinā sākṣī sa smārita ihocyate ||</q> iti | (KSm 372)
               </p>
               	  
               <p>yas tu yadṛcchayāgataḥ sākṣī kriyate sa yadṛcchābhijñaḥ | anayoḥ patrānārūḍhatve 'pi
                  bhedas <span class="red">tenaiva</span> darśitaḥ:
               </p>
               	  
               <p><q class="blue">prayojanārtham ānītaḥ prasaṅgād āgataś ca yaḥ |<br />
                     	  dvau sākṣiṇau tv alikhitau pūrvapakṣasya sādhakau ||</q> iti | (KSm 373)
               </p>
               	  
               <p>tathā:</p>
               	  
               <p><q class="blue">arthinā svārthasiddhyarthaṃ pratyarthivacanaṃ sphuṭam |<br />
                     	  yaḥ śrāvyate sthito gūḍho gūḍhasākṣī sa ucyate ||</q> iti | (KSm 374)
               </p>
               	  
               <p>tathā:</p>
               	  
               <p><q class="blue">sākṣiṇām api yaḥ sākṣyam upary upari bhāṣate |<br />
                     	  śravaṇāc chrāvaṇād vāpi sa sākṣy uttarasaṃjñitaḥ ||</q> iti | (KSm 375)
               </p>
               	  
               <p>ṣaḍvidhasyāpy akṛtasya bhedo <span class="red">nāradena</span> darśitaḥ:
               </p>
               	  
               <p><q class="blue">grāmaś ca prāḍvivākaś ca rājā ca vyavahāriṇām |<br />
                     	  kāryeṣv adhikṛto yaḥ syād arthinā prahitaś ca yaḥ ||<br />
                     	  kulyāḥ kulavivādeṣu vijñeyās te 'pi sākṣiṇaḥ ||</q> iti | (NSm 1.131–32)
               </p>
               	  
               <p>prāḍvivākagrahaṇaṃ lekhakasabhyopalakṣaṇārtham |</p>
               	  
               <p><q class="blue">lekhakaḥ prāḍvivākaś ca sabhyāś caivānupūrvaśaḥ |<br />
                     	  nṛpe paśyati tat kāryaṃ sākṣiṇaḥ samudāhṛtāḥ ||</q> iti || (KSm 355)
               </p>
               
               	  
               <p class="italic">te 'pi sākṣiṇaḥ kīdṛśāḥ kiyantaś ca bhavantīty ata āha |</p>
               
               	  
               <p id="YDh_2.68" class="bold">
                  	    tapasvino dānaśīlāḥ kulīnāḥ satyavādinaḥ |<br />
                  	    dharmapradhānā ṛjavaḥ putravanto dhanānvitāḥ ||
                  	   <span class="ref">YDh_2.68</span></p>
               	  
               <p id="YDh_2.69" class="bold">
                  	    tryavarāḥ sākṣiṇo jñeyāḥ śrautasmārtakriyāparāḥ |<br />
                  	    yathājāti yathāvarṇaṃ sarve sarveṣu vā smṛtāḥ ||
                  	   <span class="ref">YDh_2.69</span></p>
               
               	  
               <p>taspasvinas tapaḥśīlāḥ | dānaśīlā dānaniratāḥ | kulīnā mahākulaprasūtāḥ | satyavādinaḥ
                  satyavadanaśīlāḥ | dharmapradhānā nārthakāmapradhānāḥ | ṛjavo'kuṭilāḥ | putravanto
                  vidyamānaputrāḥ | dhanānvitā bahusuvarṇādidhanayuktāḥ | śrautasmārtakriyāparāḥ nityanaimittikānuṣṭhānaratāḥ
                  | evaṃbhūtāḥ puruṣās tryavarāḥ sākṣiṇo bhavanti | trayo 'varā nyūnā yeṣāṃ te tryavarāḥ
                  tribhyo 'rvāk na bhavanti | paratas tu yathākāmaṃ bhavantīty arthaḥ | jātim antikramya
                  yathājāti | jātayo mūrdhāvasiktādyā anulomajāḥ pratilomajāś ca | tatra mūrdhāvasiktānāṃ
                  mūrdhāvasiktāḥ sākṣiṇo bhavanti | evam ambaṣṭhādiṣv api draṣṭavyam | varṇam anatikramya
                  yathāvarṇam | varṇā brāhmaṇādayaḥ | tatra brāhmaṇānāṃ brāhmaṇā evoktalakṣaṇā uktasaṃkhyākāḥ
                  sākṣiṇo bhavanti | evaṃ kṣatriyādiṣv api draṣṭavyam | tathā strīṇāṃ sākṣyaṃ striya
                  eva kuryuḥ | yathāha <span class="red">manuḥ</span>: <q class="blue">strīṇāṃ sākṣyaṃ striyaḥ kuryuḥ</q> iti (MDh 8.68) | sajātisavarṇāsaṃbhave sarve mūrdhāvasiktādayo brāhmaṇādayaś ca sarveṣu mūrdhāvasiktādiṣu
                  brāhmaṇādiṣu ca yathāsaṃbhavaṃ sākṣiṇo bhavanti | uktalakṣaṇānāṃ sākṣiṇām asaṃbhave
                  pratiṣedharahitānām anyeṣām api sākṣitvapratipādanārtham asākṣiṇo vaktavyāḥ | te ca
                  pañcavidhā <span class="red">nāradena</span> darśitaḥ:
               </p>
               	  
               <p><q class="blue">asākṣy api hi śāstreṣu dṛṣṭaḥ pañcavidho budhaiḥ |<br />
                     	  vacanād doṣato bhedāt svayamuktir mṛtāntaraḥ |</q> iti | (NSm 1.137)
               </p>
               	  
               <p>ke punar vacanād asākṣiṇa ity ata āha:</p>
               	  
               <p><q class="blue">śrotriyās tāpasā vṛddhā ye ca pravrajitādayaḥ |<br />
                     	  asākṣiṇas te vacanān nātra hetur udāhṛtaḥ ||</q> iti | (NSm 1.140)
               </p>
               	  
               <p>tāpasā vānaprasthāḥ | ādiśabdena pitrā vivadamānādīnāṃ grahaṇam | yathāha <span class="red">śaṅkhaḥ</span>: <q class="blue">pitrā vivadamānagurukulavāsiparivrājakavānaprasthanirgranthā asākṣiṇaḥ</q> iti | doṣād asākṣiṇo darśitāḥ:
               </p>
               	  
               <p><q class="blue">stenāḥ sāhasikāś caṇḍāḥ kitavā vañcakās tathā |<br />
                     	  asākṣiṇas te duṣṭatvāt teṣu satyaṃ na vidyate ||</q> iti | (NSm 1.141)
               </p>
               	  
               <p>caṇḍāḥ kopanāḥ | kitavā dyūtakṛtaḥ | bhedād asākṣiṇāṃ ca svarūpaṃ <span class="red">tenaiva</span> darśitam:
               </p>
               	  
               <p><q class="blue">sākṣināṃ likhitānāṃ ca nirdiṣṭānāṃ ca vādinā |<br />
                     	  teṣām eko 'nyathāvādī bhedāt sarve na sākṣiṇaḥ ||</q> iti |
               </p>
               	  
               <p>tathā svayamuktisvarūpaṃ coktam:</p>
               	  
               <p><q class="blue">svayamuktir anirdiṣṭaḥ svayam evaitya yo vadet |</q> (NSm 1.139)
               </p>
               	  
               <p><q class="blue">sūcīty uktaḥ sa śāstreṣu na sa sākṣitvam arhati ||</q> iti | (NSm 1.143)
               </p>
               	  
               <p>mṛtāntarasyāpi lakṣaṇam uktam:</p>
               	  
               <p><q class="blue">yo 'rthaḥ śrāvayitavyaḥ syāt tasminn asati cārthini |<br />
                     	  kva tad vadatu sākṣitvam ity asākṣī mṛtāntaraḥ ||</q> iti | (NSm 1.144)
               </p>
               	  
               <p>yenārthinā pratyarthinā vā sākṣiṇāṃ yo 'rthaḥ śrāvayitavyo bhaved yūyam atrārthe sākṣiṇa
                  iti tasminn arthini pratyarthini vā asati mṛte 'rthe cānivedite, sākṣī kva kasminn
                  arthe kasya vā kṛte sākṣyaṃ vadatv iti mṛtāntaraḥ sākṣī na bhavati | yatra tu mumūrṣuṇā
                  svasthena vā pitrā putrādayaḥ śrāvitā asminn arthe 'mī sākṣiṇa iti tatra mṛtāntaro
                  'pi sākṣī | yathāha <span class="red">nāradaḥ</span>:
               </p>
               	  
               <p><q class="blue">mṛtāntaro 'rthini prete mumūrṣuśrāvitād ṛte |</q> (NSm 1.139)
               </p>
               	  
               <p>tathā |</p>
               	  
               <p><q class="blue">śrāvito 'nātureṇāpi yas tv artho dharmasaṃhitaḥ |<br />
                     	  mṛte 'pi tatra sākṣī syāt ṣaṭsu cānvāhitādiṣu ||</q> iti || (NSm 1.84) 2.68 || 2.69 ||
               </p>
               
               	  
               <p class="italic">tān etān asākṣiṇo darśayati |</p>
               
               	  
               <p id="YDh_2.70" class="bold">
                  	    strībālavṛddhakitavamattonmattābhiśastakāḥ |<br />
                  	    raṅgāvatāripākhaṇḍikūṭakṛdvikalendriyāḥ ||
                  	   <span class="ref">YDh_2.70</span></p>
               	  
               <p id="YDh_2.71" class="bold">
                  	    patitāptārthasaṃbandhisahāyariputaskarāḥ |<br />
                  	    sāhasī dṛṣṭadoṣaś ca nirdhūtādyās tv asākṣiṇaḥ ||
                  	   <span class="ref">YDh_2.71</span></p>
               
               	  
               <p>strī prasiddhā | bālo 'prāptavyavahāraḥ | vṛddho 'śītikāvaraḥ | vṛddhagrahaṇaṃ vacananiṣiddhānām
                  anyeṣām api śrotriyādīnām upalakṣaṇārtham | kitavo 'kṣadevī | mattaḥ pānādinā | unmatto
                  grahāviṣṭaḥ | abhiśasto 'bhiyukto brahmahatyādinā | raṅgāvatārī cāraṇaḥ | pākhaṇḍino
                  nirgranthaprabhṛtayaḥ | kūṭakṛt kapaṭalekhyādikārī | vikalendriyaḥ śrotrādirahitaḥ
                  | patito brahmahādiḥ | āptaḥ suhṛt | arthasaṃbandhī vipratipadyamānārthasaṃbandhī
                  | sahāya ekakāryaḥ | ripuḥ śatruḥ | taskaraḥ stenaḥ | sāhasī balāvaṣṭambhakārī | dṛṣṭadoṣo
                  dṛṣṭaviruddhavacanaḥ | nirdhūto bandhubhis tyaktaḥ | ādyaśabdād aneṣām api <span class="red">smṛtyantaro</span>ktānāṃ doṣād asākṣiṇāṃ bhedād asākṣiṇāṃ svayamukter mṛtāntarasya ca grahaṇam | ete
                  strībālādayaḥ sākṣiṇo na bhavanti || 2.70 || 2.71 ||
               </p>
               
               	  
               <p class="italic">tryavarāḥ sākṣīno jñeyā ity asyāpavādam āha |</p>
               
               	  
               <p class="bold">ubhayānumataḥ sākṣī bhavaty eko 'pi dharmavit | <span class="ref">YDh_2.72ab</span></p>
               
               	  
               <p>jñānapūrvakanityanaimittikakarmānuṣṭhāyī dharmavit | sa eko 'py ubhayānumataś cet
                  sākṣī bhavati | apiśabdabalād dvāv api | yady api <q>śrautasmārtakriyāparāḥ</q> (YDh 2.69) iti tryavarāṇām api dharmavittvaṃ samānaṃ tathāpi teṣām ubhayānumatyabhāve 'pi sākṣitvaṃ
                  bhavati | ekasya dvayor vobhayānumatyaiva sākṣitvaṃ bhavatītyarthavat tryavaragrahaṇam
                  |
               </p>
               
               	  
               <p class="italic"><q>tapasvino dānaśīlāḥ</q> (YDh 2.68) ity asyāpavādam āha |
               </p>
               
               	  
               <p class="bold">sarvaḥ sākṣī saṃgrahaṇe cauryapāruṣyasāhase || <span class="ref">YDh_2.72cd</span></p>
               
               	  
               <p>saṃgrahaṇādīni vakṣyamāṇalakṣaṇāni teṣu sarve vacananiṣiddhās tapaḥprabhṛtguṇarahitāś
                  ca sākṣiṇo bhavanti | doṣād asākṣiṇo bhedād asākṣiṇaḥ svayamuktiś cātrāpi sākṣiṇo
                  bhavanti satyābhāvād iti hetor atrāpi vidyamānatvāt |
               </p>
               	  
               <p><q class="blue">manuṣyamāraṇaṃ cauryaṃ paradārābhimarśanam |<br />
                     	  pāruṣyam ubhayaṃ ceti sāhasaṃ syāc caturvidham ||</q> (NSm 14.1* addition)
               </p>
               	  
               <p>iti <span class="red">vacanād</span>, yady api strīsaṃgrahaṇacauryapāruṣyāṇāṃ sāhasatvaṃ tathāpi teṣāṃ svabalāvaṣṭambhena
                  janasamakṣaṃ kriyamāṇānāṃ sāhasatvam | rahasi kriyamāṇānāṃ tu saṃgrahaṇādiśabdavācyatvam
                  iti teṣāṃ sāhasāt pṛthag upādānam || 2.72 ||
               </p>
               
               	  
               <p class="italic">sākṣiśrāvaṇam āha |</p>
               
               	  
               <p class="bold">sākṣiṇaḥ śrāvayed vādiprativādisamīpagān | <span class="ref">YDh_2.73ab</span></p>
               
               	  
               <p>arthipratyarthisaṃnidhau sākṣiṇaḥ samavetān <q class="blue">nāsamavetāḥ pṛṣṭāḥ prabrūyuḥ</q> (GDh 13.5) iti <span class="red">gautama</span>vacanāt, vakṣyamāṇaṃ śrāvayet | tatrāpi <span class="red">kātyāyanena</span> viśeṣo darśitaḥ:
               </p>
               	  
               <p><q class="blue">sabhāntaḥ sākṣiṇaḥ sarvān arthipratyarthisaṃnidhau |<br />
                     	  prāḍvivāko niyuñjīta vidhinānena sāntvayan |<br />
                     	  devabrāhmaṇasaṃnidhye sākṣyaṃ pṛcched ṛtaṃ dvijān |<br />
                     	  udaṅmukhān prāṅmukhān vā pūrvāhṇe vai śuciḥ śucīn ||<br />
                     	  āhūya sākṣiṇaḥ pṛcchen niyamya śapathair bhṛśam |<br />
                     	  samastān viditācārān vijñātārthān pṛthakpṛthak ||</q> iti | (KSm 342, 344–45)
               </p>
               	  
               <p>tathā brāhmaṇādiṣu śrāvaṇe <span class="red">manunā</span> niyamo darśitaḥ:
               </p>
               	  
               <p><q class="blue">satyena śāpayed vipraṃ kṣatriyaṃ vāhanāyudhaiḥ |<br />
                     	  gobījakāñcanair vaiśyaṃ śūdraṃ sarvais tu pātakaiḥ ||</q> iti | (MDh 8.113)
               </p>
               	  
               <p>brāhmaṇam anyathā bruvataḥ satyaṃ te naśyatīti śāpayet | kṣatriyaṃ vāhanāyudhāni tava
                  viphalānīti | gobījakāñcanādīni tava viphalāni bhaviṣyantīti vaiśyam | śūdram anyathā
                  bruvatas tava sarvāṇi pātakāni bhaviṣyantīti śāpayet | atra cāpavādas <span class="red">tenaiva</span> darśitaḥ:
               </p>
               	  
               <p><q class="blue">gorakṣakān vāṇijakāṃs tathā kārukuśīlavān |<br />
                     	  preṣyān vārdhuṣikāṃś caiva viprān śūdravad ācaret ||</q> iti | (MDh 8.102)
               </p>
               	  
               <p>vipragrahaṇaṃ kṣatriyavaiśyayor upalakṣaṇārtham | kuśīlavā gāyakāḥ | prativādinā sākṣidūṣaṇe
                  datte pratyakṣayogyadūṣaṇeṣu bālyādiṣu tathaiva nirṇayaḥ | ayogyeṣu tu tadvacananāl
                  lokataś ca nirṇayo na sākṣyantareṇeti nānavasthā | yadi sākṣidoṣam udbhāvya sādhayituṃ
                  na śaknoti prativādī tadāsau sārānusāreṇa daṇḍyaḥ | atha sādhayati tadā na sākṣiṇaḥ
                  | yathāha |
               </p>
               	  
               <p><q class="blue">asādhayan damaṃ dāpyo dūṣaṇaṃ sākṣiṇāṃ sphūṭam |<br />
                     	  bhāvite sākṣiṇo varjyāḥ sākṣidharmanirākṛtāḥ ||</q> iti | (DhKo 345)
               </p>
               	  
               <p>uddiṣṭeṣu ca sarveṣu sākṣiṣu duṣṭeṣv arthī yadā kriyāntaranirapekṣas tadā parājito
                  bhavati,
               </p>
               	  
               <p><q class="blue">jitaḥ sa vinayaṃ dāpyaḥ śāstradṛṣṭena karmaṇā |<br />
                     	  yadi vādī nirākāṅkṣaḥ sākṣisatye vyavasthitaḥ ||</q> (BṛSm 1.5.27)
               </p>
               	  
               <p>iti <span class="red">smaraṇāt</span> | sākāṅkṣaś cet kriyāntaram avalambetety abhiprāyaḥ ||
               </p>
               
               	  
               <p class="italic">kathaṃ śrāvayed ity ata āha |</p>
               
               	  
               <p class="bold">ye pātakakṛtāṃ lokā mahāpātakināṃ tathā || <span class="ref">YDh_2.73cd</span></p>
               	  
               <p id="YDh_2.74" class="bold">
                  	    agnidānāṃ ca ye lokā ye ca strībālaghātinām |<br />
                  	    sa tān sarvān avāpnoti yaḥ sākṣyam anṛtaṃ vadet ||
                  	   <span class="ref">YDh_2.74</span></p>
               	  
               <p id="YDh_2.75" class="bold">
                  	    sukṛtaṃ yat tvayā kiṃcij janmāntaraśataiḥ kṛtam |<br />
                  	    tat sarvaṃ tasya jānīhi yaṃ parājayase mṛṣā ||
                  	   <span class="ref">YDh_2.75</span></p>
               
               	  
               <p>pātakopapātakamahāpātakakāriṇām agnidānāṃ strībālaghātināṃ ca ye lokās tān sarvān
                  asāv āpnoti yaḥ sākṣyam anṛtaṃ vadati | tathā janmāntaraśatair yat sukṛtaṃ kṛtaṃ tat
                  sarvaṃ tasya bhavati yas te 'nṛtavadanena parājito bhavatīti śrāvayed iti saṃbandhaḥ
                  | etac ca śūdraviṣayaṃ draṣṭavyam, <q class="blue">śūdram sarvais tu pātakaiḥ</q> (MDh 8.123) iti śūdre sarvapātakaśrāvaṇasya vihitatvāt | gorakṣakādidvijātiviṣayaṃ ca, <q class="blue">gorakṣakān vāṇijakān</q> (MDh 8.102) ity uktatvāt | anyasyānekajanmārjitasukṛtasaṃkramaṇasya mahāpātakādiphalaprāpteś
                  cānṛtavacanamātreṇānupapatteḥ sākṣisaṃtrāsārtham idam ucyate | yathāha <span class="red">nāradaḥ</span>:
               </p>
               	  
               <p><q class="blue">purāṇair dharmavacanaiḥ satyamāhātmyakīrtanaiḥ |<br />
                     	  anṛtasyāpavādaiś ca bhṛśam uttrāsayed imān ||</q> iti || (NSm 1.182)
               </p>
               
               	  
               <p class="italic">yadā tu śrāvitāḥ sākṣiṇaḥ kathaṃcin na brūyus tadā kiṃ kartavyam ity ata āha |</p>
               
               	  
               <p id="YDh_2.76" class="bold">
                  	    abruvan hi naraḥ sākṣyam ṛṇaṃ sadaśabandhakam |<br />
                  	    rājñā sarvaṃ pradāpyaḥ syāt ṣaṭcatvāriṃśake 'hani ||
                  	   <span class="ref">YDh_2.76</span></p>
               
               	  
               <p>yaḥ sākṣyam aṅgīkṛtya śrāvitaḥ san kathaṃcin na vadati sa rājñā sarvaṃ savṛddhikam
                  ṛṇaṃ dhanine dāpyaḥ sadaśabandhakaṃ daśamāṃśasahitam | daśamāṃśaś ca rājño bhavati,
               </p>
               	  
               <p>rājñādhamarṇiko dāpyaḥ sādhitād daśakaṃ śataṃ | (YDh 2.42)</p>
               	  
               <p>ityuktatvāt | etac ca ṣaṭcatvāriṃśake 'hani prāpate veditavyam | tato 'rvāg vadan
                  na dāpya idaṃ ca vyādhyādyupaplavarahitasya | yathāha <span class="red">manuḥ</span>:
               </p>
               	  
               <p><q class="blue">tripakṣād abruvan sākṣyam ṛṇādiṣu naro 'gadaḥ |<br />
                     	  tad ṛṇaṃ prāpnuyāt sarvaṃ daśabandhaṃ ca sarvaśaḥ ||</q> iti | (MDh 8.107)
               </p>
               	  
               <p>agada iti rājadaivopaplavavirahopalakṣaṇam || 2.76 ||</p>
               
               	  
               <p class="italic">yas tu jānann api sākṣyam eva nāṅgīkaroti daurātmyāt taṃ praty āha |</p>
               
               	  
               <p id="YDh_2.77" class="bold">
                  	    na dadāti hi yaḥ sākṣyaṃ jānann api narādhamaḥ |<br />
                  	    sa kūṭasākṣiṇāṃ pāpais tulyo daṇḍena caiva hi ||
                  	   <span class="ref">YDh_2.77</span></p>
               
               	  
               <p>yaḥ punar narādhamo vipratipannam arthaṃ viśeṣato jānann api sākṣyaṃ na dadāti nāṅgīkaroti
                  sa kūṭasākṣiṇāṃ tulyaḥ pāpaiḥ kṛtvā daṇḍena ca | kūṭasākṣiṇāṃ ca daṇḍaṃ vakṣyati |
                  kūṭasākṣiṇaś ca daṇḍayitvā punar vyavahāraḥ pravartanīyaḥ |
               </p>
               	  
               <p>kṛto 'pi vā kauṭasākṣye vidite nivartanīyaḥ | yathāha <span class="red">manuḥ</span>:
               </p>
               	  
               <p><q class="blue">yasmin yasmin vivāde tu kauṭasākṣyaṃ kṛtaṃ bhavet |<br />
                     	  tat tat kāryaṃ nivarteta kṛtaṃ cāpyakṛtaṃ bhavet ||</q> iti || (MDh 8.117)
               </p>
               
               	  
               <p class="italic">sākṣivipratipattau kathaṃ nirṇaya ity ata āha |</p>
               
               	  
               <p id="YDh_2.78" class="bold">
                  	    dvaidhe bahūnāṃ vacanaṃ sameṣu guṇināṃ tathā |<br />
                  	    guṇidvaidhe tu vacanaṃ grāhyaṃ ye guṇavattamāḥ ||
                  	   <span class="ref">YDh_2.78</span></p>
               
               	  
               <p>sākṣiṇāṃ dvaidhe vipratipattau bahūnāṃ vacanaṃ grāhyam | sameṣu samasaṃkhyeṣu dvaidhe
                  ye guṇinas teṣāṃ vacanaṃ pramāṇam | yadā punar guṇināṃ vipratipattis tadā ye guṇavattamāḥ
                  śrutādhyayanatadarthānuṣṭhānadhanaputrādiguṇasaṃpannās teṣāṃ vacanaṃ grāhyam | yatra
                  tu guṇinaḥ katipaye itare ca bahavas tatrāpi guṇinām eva vacanaṃ grāhyam,
               </p>
               	  
               <p>ubhayānumataḥ sākṣī bhavaty eko 'pi dharmavit | (YDh 2.72)</p>
               	  
               <p>iti guṇātiśayasya mukhyatvāt | yat tu <q>bhedād asākṣiṇaḥ</q> ity uktaṃ, tat sarvasāmenāgṛhyamāṇaviśeṣaviṣayam || 2.78 ||
               </p>
               
               	  
               <p class="italic">sākṣibhiś ca katham ukte jayaḥ kathaṃ vā parājaya ity ata āha |</p>
               
               	  
               <p id="YDh_2.79" class="bold">
                  	    yasyocuḥ sākṣiṇaḥ satyāṃ pratijñāṃ sa jayī bhavet |<br />
                  	    anyathāvādino yasya dhruvas tasya parājayaḥ ||
                  	   <span class="ref">YDh_2.79</span></p>
               
               	  
               <p>yasya vādinaḥ pratijñāṃ dravyajātisaṃkhyādiviśiṣṭāṃ sākṣiṇaḥ satyāṃ vadanti satyam
                  evaṃ jānīmo vayam iti sa jayī bhavati | yasya punar vādinaḥ pratijñām anyathā vaiparītyena
                  mithyaitad iti vadanti tasya parājayo dhruvo niścitaḥ | yatra tu pratijñātārthasya
                  vismaraṇādinā bhāvābhāvau sākṣiṇo na pratipādayanti tatra pramāṇāntareṇa nirṇayaḥ
                  kāryaḥ | na ca rājñā sākṣinaḥ punaḥ punaḥ praṣṭavyāḥ | svabhāvoktam eva vacanaṃ grāhyam
                  | yathāha |
               </p>
               	  
               <p><q class="blue">svabhāvoktaṃ vacas teṣāṃ grāhyaṃ yad doṣavarjitam |<br />
                     	  ukte tu sākṣiṇo rājñā na praṣṭavyāḥ punaḥ punaḥ ||</q> iti || 2.79 ||
               </p>
               
               	  
               <p class="italic"><q>anyathāvādino yasya dhruvas tasya parājayaḥ</q> (YDh 2.79) ity asyāpavādam āha |
               </p>
               
               	  
               <p id="YDh_2.80" class="bold">
                  	    ukte 'pi sākṣibhiḥ sākṣye yady anye guṇavattamāḥ |<br />
                  	    dviguṇā vānyathā brūyuḥ kūṭāḥ syuḥ pūrvasākṣiṇaḥ ||
                  	   <span class="ref">YDh_2.80</span></p>
               
               	  
               <p>pūrvoktalakṣanaiḥ sākṣibhiḥ sākṣye svābhiprāye pratijñātārthāvaiparītyenābhihite yady
                  anye pūrvebhyo guṇavattamāḥ dviguṇā vā anyathā pratijñātārthānanuguṇyena sākṣyaṃ brūyus
                  tadā pūrve sākṣiṇaḥ kūṭā mithyāvādino bhaveyuḥ |
               </p>
               	  
               <p><span class="underline">nanu</span> etad anupapannam arthipratyarthisabhyasabhāpatibhiḥ parīkṣitaiḥ pramāṇbhūtaiḥ sākṣibhir
                  nigadite pramāṇāntarānveṣaṇe 'navasthādoṣaprasaṅgāt,
               </p>
               	  
               <p><q class="blue">nirṇikte vyavahāre tu pramāṇam aphalaṃ bhavet |<br />
                     	  likhitaṃ sākṣiṇo vāpi pūrvam āveditaṃ na cet ||<br />
                     	  yathā pakveṣu dhānyeṣu niṣphalāḥ prāvṛṣo guṇāḥ |<br />
                     	  nirṇiktavyavahārāṇāṃ pramāṇam aphalaṃ tathā ||</q> (NSm Mā 1.53–54)
               </p>
               	  
               <p>iti <span class="red">nārada</span>vacanāc ca |
               </p>
               	  
               <p><span class="underline">ucyate</span> | yadārthī pratijñātārthasyāntarātmasākṣitvenānāviṣkṛtadoṣāṇām api sākṣiṇāṃ vacanam
                  arthavisaṃvāditvenāpramāṇaṃ manyamānaḥ sākṣiṣv api doṣaṃ kalpayati tadā pramāṇāntarānveṣaṇaṃ
                  kena vāryate | uktaṃ ca – <q class="blue">yasya ca duṣṭaṃ karaṇaṃ yan na ca mithyeti pratyayaḥ sa evāsamīcīnaḥ</q> iti | yathā cakṣurādikaraṇadoṣānadhyavasāye 'py arthavisaṃvādāt tajjanitasya jñānasyāprāmāṇyena
                  karaṇadoṣakalpanā tathehāpi, sākṣiparīkṣātirekeṇa vākyaparīkṣopadeśāc ca :
               </p>
               	  
               <p><q class="blue">sākṣibhir bhāṣitaṃ vākyaṃ saha sabhyaiḥ parīkṣayet |</q> iti | (KSm 340)
               </p>
               	  
               <p><span class="red">kātyāyānen</span>āpy uktaṃ:
               </p>
               	  
               <p><q class="blue">yadā śuddhā kriyā nyāyāt tadā tadvākyaśodhanam |<br />
                     	  śuddhāc ca vākyādyaḥ śuddhaḥ sa śuddho 'rthe iti sthitiḥ ||</q> iti | (KSm 409)
               </p>
               	  
               <p>kriyā sākṣilakṣaṇā <q class="blue">nārthasaṃbandhino nāptāḥ</q> (MDh 8.64) iti nyāyād yadā śuddhā tadā tadvākyaśodhanaṃ sākṣivākyaśodhanaṃ kartavyam | vākyaśuddhiś
                  ca satyārthapratipādanena, <q class="blue">satyena śudhyate vākyaṃ</q> iti <span class="red">smaraṇāt</span> | evaṃ śuddhāyāḥ kriyāyāḥ śuddhavākyāc ca yaḥ śuddho 'vagato 'rthaḥ sa śuddhas tathābhūta
                  iti sthitir īdṛśī maryādā nyāyavidām | kāraṇadoṣabādhakapratyayābhāve saty avitatha
                  evārtha ity arthaḥ |
               </p>
               	  
               <p><span class="underline">nanu</span> svayam arthinā pramāṇīkṛtān sākṣiṇo 'tikramya kathaṃ kriyāntaraṃ pramāṇīkriyate |
               </p>
               	  
               <p><span class="underline">naiṣa doṣaḥ</span> | yataḥ,
               </p>
               	  
               <p><q class="blue">kriyāṃ balavatīṃ muktvā durbalāṃ yo 'valambate |<br />
                     	  sa jaye 'vadhṛte sabhyaiḥ punas tāṃ nāpnuyāt kriyām ||</q> (KSm 221)
               </p>
               	  
               <p>iti <span class="red">kātyāyanena</span> jayāvadhāraṇottarakālaṃ kriyāntaraparigrahaniṣedhāj jayāvadhāraṇāt prāk kriyāntaraparigraho
                  darśitaḥ | <span class="red">nāradenā</span>pi,
               </p>
               	  
               <p><q class="blue">nirṇikte vyavahāre tu pramāṇam aphalaṃ bhavet |</q> (NSm Mā 1.53)
               </p>
               	  
               <p>iti vadatā jayāvadhāraṇottarakālam eva pramāṇāntaraṃ niṣiddhaṃ na prāg api | tasmād
                  ukte 'pi sākṣibhiḥ sākṣye 'parituṣyatā kriyāntaram aṅgīkartavyam iti sthitam | evaṃ
                  sthite yady abhihitavacanebhyaḥ sākṣibhyo guṇavattamā dviguṇā vā pūrvanirdiṣṭā asannihitāḥ
                  sākṣiṇaḥ santi tadā ta eva pramāṇīkartavyāḥ -- <q class="blue">svabhāvenaiva yad brūyus tad grāhyaṃ vyāvahārikam</q> (MDh 8.78) ityasya sarvavyavhāraśeṣatvāt,
               </p>
               	  
               <p><q class="blue">nirṇikte vyavahāre tu pramāṇam aphalaṃ bhavet |<br />
                     	  likhitaṃ sākṣiṇo vāpi pūrvam āveditaṃ na cet ||</q> (NSm Mā 1.53)
               </p>
               	  
               <p>iti <span class="red">nārada</span>vacanāc ca | pūrvanirdiṣṭānām asaṃbhave tv anirdiṣtā api tathāvidhāḥ sākṣiṇa eva grāhyā
                  na divyam,
               </p>
               	  
               <p><q class="blue">saṃbhave sākṣiṇāṃ prājño varjayed daivikīṃ kriyām |</q> (KSm 217)
               </p>
               	  
               <p>iti <span class="red">smaraṇāt</span> | teṣām asaṃbhave divyaṃ pramāṇīkartavyam | ataḥ param aparituṣyatāpy arthinā na
                  pramāṇāntaram anveṣaṇīyam avacanād iti parisamāpanīyo vyavahāraḥ | yatra tu pratyarthinaḥ
                  svapratyayavisaṃvāditvena sākṣivacanasyāprāmāṇyaṃ manyamānasya sākṣiṣu doṣāropaṇenāparitoṣas
                  tatra pratyarthinaḥ kriyopanyāsāvasarābhāvāt saptāhāvadhikadaivikarājikavyasanodbhavena
                  sākṣiparīkṣaṇaṃ kartavyam | tatra ca sākṣiṇo doṣāvadhāraṇe vivādāspadībhūtam ṛṇaṃ
                  dāpyāḥ, sārānusāreṇa daṇḍanīyāś ca | atha doṣānavadhāraṇaṃ tadā pratyarthinā tāvatā
                  saṃtoṣṭavyam | yathāha <span class="red">manuḥ</span> |
               </p>
               	  
               <p><q class="blue">yasya dṛśyeta saptāhād uktavākyasya sākṣiṇaḥ |<br />
                     	  rogo 'gnir jñātimaraṇam ṛṇaṃ dāpyo damaṃ ca saḥ ||</q> iti | (MDh 8.108)
               </p>
               	  
               <p>etac ca,</p>
               	  
               <p>yasyocuḥ sākṣiṇaḥ satyāṃ pratijñāṃ sa jayī bhavet | (YDh 2.79)</p>
               	  
               <p>ity asya parituṣyatpratyarthiviṣaye 'pavādo draṣṭavyaḥ | kecit tu <q>ukte 'pi sākṣibhiḥ sākṣye</q> ity etad vacanam arthinā nirdiṣṭeṣu sākṣiṣv arthyanukūlam abhihitavatsu yadi pratyarthī
                  guṇavattamān dviguṇān vānyān sākṣiṇaḥ pūrvoktaviparītaṃ saṃvādayati tadā pūrvavādinaḥ
                  sākṣiṇaḥ kūṭā iti vyācakṣate | tad asat, pratyarthinaḥ kriyānupapatteḥ | tathā hi
                  | arthī nāma sādhyasyārthasya nirdeṣṭā, tatpratipakṣatadabhāvavādī pratyarthī patrābhāvasya
                  bhāvasiddhisāpekṣasiddhitvād bhāvasya cābhāvasiddhinirapekṣasiddhitvād bhāvasyaiva
                  sādhyatvaṃ yuktam, abhāvasya svarupeṇa sākṣyādiprameyatvābhāvāt | ataś cārthina eva
                  kriyā yuktā | api cottarānusāreṇa sarvatraiva kriyā niyatā smaryate |
               </p>
               	  
               <p><q class="blue">prāṅnyāyakāraṇoktau tu pratyarthī nirdiśet kriyām |<br />
                     	  mithyoktau pūrvavādī tu pratipattau na sā bhavet ||</q> iti | (BṛSm 1.3.13)
               </p>
               	  
               <p>na caikasmin vyavahāre dvayoḥ kriyā,</p>
               	  
               <p><q class="blue">na caikasmin vivāde tu kriyā syād vādinor dvayoḥ |</q> (KSm 190)
               </p>
               	  
               <p>iti <span class="red">smaraṇāt</span> | tasmāt prativādinaḥ sākṣiṇo guṇavattamā dviguṇā vānyathā brūyur ity anupapannam
                  | atha matam | yatra dvāv api bhāvapratijñāvādinau madīyam idaṃ dāyādaprāptam iti
                  pratijñāvādinoḥ pūrvāparakālavibhāgānākalitam eva vadatas tatra dvayoḥ sākṣiṣu satsu
                  kasya sākṣiṇo grāhyā ity ākāṅkṣāyāṃ,
               </p>
               	  
               <p><q class="blue">dvayor vivadator arthe dvayoḥ sastu ca sākṣiṣu |<br />
                     	  pūrvapakṣo bhaved yasya bhaveyus tasya sākṣiṇaḥ ||</q> (NSm 1.145)
               </p>
               	  
               <p>iti vacanena yaḥ pūrvaṃ nivedayati tasya sākṣiṇo grāhyā iti sthite tasyāpavādaḥ “ukte'pi
                  sākṣibhiḥ sākṣye” iti | ataś ca pūrvottarayor vādinoḥ samasaṃkhyeṣu samaguṇeṣu sākṣiṇo
                  guṇavattamā dviguṇā vā tadā prativādinaḥ sākṣiṇaḥ praṣṭavyāḥ | evaṃ ca nābhāvasya
                  sādhyatā | ubhayor api bhāvavāditvāt, caturvidhottaravilakṣaṇatvāc ca prakṛtodāharaṇe
                  na kriyāvyavasthā | ekasmin vyavahāre tu yathaikasyārthinaḥ kriyādvayaṃ paramate tathā
                  vādiprativādinoḥ kriyādvaye 'py avirodha iti | tad apy ācāryo nānumanyate “ukte 'pi
                  sākṣibhiḥ sākṣye” ity apiśabdād arthāt prakaraṇād vāsyārthasyānavagamād ity alaṃ prasaṅgena
                  || 2.80 ||
               </p>
               
               	  
               <p class="italic">kūṭasākṣiṇo darśitās teṣāṃ daṇḍam āha |</p>
               
               	  
               <p id="YDh_2.81" class="bold">
                  	    pṛthak pṛthag daṇḍanīyāḥ kūṭakṛt sākṣiṇas tathā |<br />
                  	    vivādād dviguṇaṃ daṇḍaṃ vivāsyo brāhmaṇaḥ smṛtaḥ ||
                  	   <span class="ref">YDh_2.81</span></p>
               
               	  
               <p>yo dhanadānādinā kūṭān sākṣiṇaḥ karotīti sa kūṭakṛt sākṣiṇaś ca ye tathā kūṭās te
                  vivādān nāma vivādaparājayāt parājaye yo daṇḍas tatra tatroktas taṃ daṇḍaṃ dviguṇaṃ
                  pṛthak pṛthag ekaikaśo daṇḍanīyāḥ | brāhmaṇas tu vivāsyo rāṣṭrān nirvāsyo na daṇḍanīyaḥ
                  | etac ca lobhādikāraṇaviśeṣāparijñāne anabhyāse ca veditavyam | lobhādikāraṇaviśeṣaparijñāne
                  'bhyāse ca <span class="red">manu</span>noktam |
               </p>
               	  
               <p><q class="blue">lobhāt sahasraṃ daṇḍyaḥ syān mohāt pūrvaṃ tu sāhasam |<br />
                     	  bhayād dvau madhyamau daṇḍau maitryāt pūrvaṃ caturguṇam ||<br />
                     	  kāmād daśaguṇaṃ pūrvaṃ krodhāt tu triguṇaṃ param |<br />
                     	  ajñānād dve śate pūrṇe bāliśyāc chatam eva tu ||</q> iti | (MDh 8.120–21)
               </p>
               	  
               <p>tatra lobho 'rthalipsā | moho viparyayajñānam | bhayaṃ saṃtrāsaḥ | maitrī snehātiśayaḥ
                  | kāmaḥ strīvyatikarābhilāṣaḥ | krodho 'marṣaḥ | ajñānam asphuṭajñānam | bāliśyaṃ
                  jñānānutpādaḥ | sahasrādiṣu tāmrikāḥ paṇā gṛhyante | tathā |
               </p>
               	  
               <p><q class="blue">kauṭasākṣyaṃ tu kurvāṇāṃs trīn varṇān dhārmiko nṛpaḥ |<br />
                     	  pravāsayed daṇḍayitvā brāhmaṇaṃ tu vivāsayet ||</q> iti | (MDh 8.123)
               </p>
               	  
               <p>etac cābhyāsaviṣayam | kurvāṇān iti vartamānanirdeśāt | trīn varṇān kṣatriyādīn pūrvoktaṃ
                  daṇḍayitvā pravāsayen mārayet, arthaśāstre pravāsaśabdasya māraṇe prayogāt, asya cārthaśāstrarūpatvāt
                  | tatrāpi pravāsanam oṣṭacchedanaṃ jihvācchedanaṃ prāṇaviyojanaṃ ca kauṭasākṣyaviṣayānusāreṇa
                  draṣṭavyam | brāhmaṇaṃ tu daṇḍayitvā vivāsayet svarāṣṭrān niṣkāsayet | yad vā vivāsayet
                  vāsaso vigato vivāsāḥ | vivāsasaṃ karotīti ṇici kṛte <q class="blue">ṇāviṣṭavat prātipadikasya</q> iti ṭilope rūpam | nagnī kuryād ity arthaḥ | atha vā vasaty asminn iti vāso gṛham
                  | vivāsayet bhagnagṛhaṃ kuryād ityarthaḥ | brāhmaṇasyāpi lobhādikāraṇaviśeṣāparijñāne
                  'nabhyāse ca tatra tatrokto daṇḍa eva | abhyāse tv arthadaṇḍo vivāsanaṃ ca | tatrāpi
                  jātidravyānubandhādyapekṣayā vivāsanaṃ nagnīkaraṇaṃ gṛhabhaṅgo deśān nirvāsanaṃ ceti
                  vyavasthā draṣṭavyā | lobhādikāraṇaviśeṣāparijñāne 'nabhyāse cālpaviṣaye kauṭasākṣye
                  brāhmaṇasyāpi kṣatriyādivad arthadaṇḍa eva | mahāviṣaye tu deśān nirvāsanam eva |
                  atrāpy abhyāse sarveṣām eva <span class="red">manū</span>ktaṃ draṣṭavyam | na ca brāhmaṇasyārthadaṇḍo nāstīti mantavyam | arthadaṇḍābhāve śārīradaṇḍe
                  ca niṣiddhe svalpe 'py aparādhe nagnīkaraṇagṛhabhaṅgāṅkakaraṇavipravāsanaṃ daṇḍābhāvo
                  vā prasajyeta,
               </p>
               	  
               <p><q class="blue">caturṇām api varṇānāṃ prāyaścittam akurvatām |<br />
                     	  śārīraṃ dhanasaṃyuktaṃ daṇḍaṃ dharmyaṃ prakalpayet ||</q> (MDh 9.236)
               </p>
               	  
               <p>iti <span class="red">smaraṇāc</span> ca | tathā |
               </p>
               	  
               <p><q class="blue">sahasraṃ brāhmaṇo daṇḍyo guptāṃ viprāṃ balād vrajan |</q> (MDh 8.378)
               </p>
               	  
               <p>iti <span class="red">smaraṇāt</span> | yat tu <span class="red">śaṅkha</span>vacanam: <q class="blue">trayāṇāṃ varṇānāṃ dhanāpahāravadhabandhakriyā vivāsanāṅkakaraṇaṃ brāhmaṇasya</q> iti, tatra dhanāpahāraḥ sarvasvāpahāro vivakṣito vadhasāhacaryāt,
               </p>
               	  
               <p><q class="blue">śārīras tv avarodhādir jīvitāntaḥ prakīrtitaḥ |<br />
                     	  kākiṇyādis tv arthadaṇḍaḥ sarvasvāntas tathaiva ca ||</q> (NSm 19.61)
               </p>
               	  
               <p>iti vadhasarvasvaharaṇayoḥ sahapāṭhāt | yad apy uktam,</p>
               	  
               <p><q class="blue">rāṣṭrād enaṃ bahiḥ kuryāt samagradhanam akṣatam |</q> (MDh 8.380)
               </p>
               	  
               <p>iti tat prathamakṛtasāhasaviṣayaṃ na sarvaviṣayam | śārīras tu brāhmaṇasya na kadācid
                  bhavati,
               </p>
               	  
               <p><q class="blue">na jātu brāhmaṇaṃ hanyāt sarvapāpeṣv api sthitam |</q> (MDh 8.380)
               </p>
               	  
               <p>iti sāmānyena <span class="red">manu</span>smaraṇāt | tathā <span class="red">manuḥ</span> |
               </p>
               	  
               <p><q class="blue">na brāhmaṇavadhād bhūyān adharmo vidyate bhuvi |<br />
                     	  tasmād asya vadhaṃ rājā manasāpi na cintayet ||</q> iti || (MDh 8.381) 2.81 ||
               </p>
               
               	  
               <p class="italic">api ca |<span class="note">Before api ca, NSP and Pāṇḍeya adds: jānataḥ sākṣyānaṅgīkāre āha |</span></p>
               
               	  
               <p id="YDh_2.82" class="bold">
                  	    yaḥ sākṣyaṃ śrāvito 'nyebhyo nihnute tat tamovṛtaḥ |<br />
                  	    sa dāpyo 'ṣṭaguṇaṃ daṇḍaṃ brāhmaṇaṃ tu vivāsayet ||
                  	   <span class="ref">YDh_2.82</span></p>
               
               	  
               <p>yas tu sākṣitvam aṅgīkṛtyānyaiḥ sākṣibhiḥ saha sākṣyaṃ śrāvitaḥ san nigadanakāle tamovṛto
                  rāgādyākrāntacittas tatsākṣyam anyebhyaḥ sākṣibhyo nihnute nāham atra sākṣī bhavāmīti
                  sa vivādaparājaye yo daṇḍas taṃ daṇḍam aṣṭaguṇaṃ dāpyaḥ | brāhmaṇaṃ punar aṣṭaguṇadravyadaṇḍadānāsamarthaṃ
                  vivāsayet | vivāsanaṃ ca nagnīkaraṇagṛhabhaṅgadeṣanirvāsanalakṣaṇaṃ viśayānusāreṇa
                  draṣṭavyam | itareṣaṃ tv aṣṭaguṇadravyadaṇḍadānāsaṃbhave svajātyucitakarmakaraṇanigaḍabandhanakārāgṛhapraveśādi
                  draṣṭavyam | etac ca pūrvaśloke 'py anusartavyam | yadā sarve sākṣyaṃ nihnuvate tadā
                  sarve samānadoṣāḥ | yadā tu sākṣyam uktvā punar anyathā vadanti tadānubandhādyapekṣayā
                  daṇḍyāḥ | yathāha <span class="red">kātyāyanaḥ</span> |
               </p>
               	  
               <p><q class="blue">uktvānyathā bruvāṇāś ca daṇḍyāḥ syur vākchalānvitāḥ |</q> iti | (KSm 406)
               </p>
               	  
               <p>na cānyenoktāḥ sākṣiṇo 'nyena rahasy anusartavyāḥ | yathāha <span class="red">nāradaḥ</span> |
               </p>
               	  
               <p><q class="blue">na pareṇa samuddiṣṭam upeyāt sākṣiṇaṃ rahaḥ |<br />
                     	  bhedayen naiva cānyena hīyetaivaṃ samācaran ||</q> iti || (NSm 1.147) 2.82 ||
               </p>
               
               	  
               <p class="italic">sākṣiṇām avacanam asatyavacanaṃ ca sarvatra pratiṣiddham | tad apavādārtham āha |</p>
               
               	  
               <p class="bold">varṇināṃ hi vadho yatra tatra sākṣy anṛtaṃ vadet | <span class="ref">YDh_2.83ab</span></p>
               
               	  
               <p>yatra varṇināṃ śūdraviṭkṣatraviprānāṃ satyavacanena vadhaḥ saṃbhāvyate tatra sākṣy
                  anṛtaṃ vadet satyaṃ na vadet | anena ca satyavacanapratiṣedhena sākṣiṇaḥ pūrvapratiṣiddham
                  asatyavacanam avacanaṃ cābhyanujñāyate | yatra śaṅkābhiyogādau satyavacane varṇino
                  vadho 'nṛtavacane na kasyāpi vadhas tatrānṛtavacanam abhyanujñāyate | yatra tu satyavacane
                  'rthipratyarthinor anyatarasya vadho 'satyavacane cānyatarasya vadhas tatra tūṣṇīṃbhāvābhyanujñā
                  rājā yady anumanyate | atha rājā katham apy akathane na muñcati tadā bhedād asākṣitvaṃ
                  kartavyam | tasyāpy asaṃbhave satyam eva vaditavyam | asatyavacane varṇivadhadoṣo
                  'satyavacanadoṣaś ca | satyavacane tu varṇivadhadoṣa eva | tatra ca yathāśāstraṃ prāyaścittaṃ
                  kartavyam ||
               </p>
               
               	  
               <p class="italic">tarhy asatyavacane tūṣṇīṃbhāve ca śāstrābhyanujñānāt pratyavāyābhāva ity ata āha |</p>
               
               	  
               <p class="bold">tatpāvanāya nirvāpyaś caruḥ sārasvato dvijaiḥ || <span class="ref">YDh_2.83cd</span></p>
               
               	  
               <p>tatpāvanāya anṛtavacanāvacananimittapratyavāyaparihārāya sārasvataś carur dvijair
                  ekaikaśo nirvāpyaḥ kartavyaḥ | sarasvatī devatā asyeti sārasvataḥ | anavasrāvitāntarūṣmapakvaudane
                  caruśabdaḥ prasiddhaḥ | ihāyam abhisandhiḥ: sākṣiṇām anṛtavacanam avacanaṃ ca yan
                  niṣaddhaṃ tad ihābhyanujñātam | yat tu,
               </p>
               	  
               <p><q class="blue">nānṛtaṃ vadet |</q> (MDh 8.93)
               </p>
               	  
               <p><q class="blue">abruvan vibruvan vāpi naro bhavati kilbiṣī |</q> (MDh 8.13)
               </p>
               	  
               <p>iti sāmānyenānṛtavacanam avacanaṃ ca pratiṣiddhaṃ tadatikramanimittam idaṃ prāyaścittam
                  | na ca mantavyaṃ sākṣiṇām anṛtavacanāvacanābhyanujñāne 'pi sādhāraṇānṛtavacanāvacanapratiṣedhātikramanimittapratyavāyasya
                  tādavasthyād abhyanujñāvacanam anarthakam iti | yataḥ sākṣyanṛtavacanāvacanayor bhūyān
                  pratyavāyaḥ sādhāraṇānṛtavacanāvacanayor alpīyān ity arthavad abhyanujñāvacanam |
                  yady api bhūyasaḥ pratyavāyasya nivṛttyā ānuṣaṅgikasyālpīyasaḥ pratyavāyasya nivṛttir
                  anyatra tathāpīhābhyanujñāvacanāt prāyaścittavidhānāc ca bhūyaso nivṛttyālpīyān apy
                  ānuṣaṅgiko 'pi pratyavāyo na nivartata iti gamyate | etad evānyatra praśneṣu varṇivadhāśaṅkāyāṃ
                  pānthādīnām anṛtavacanāvacanābhyanujñānaṃ veditavyam | na ca tatra prāyaścittam asti
                  pratiṣedhāntarābhāvāt | nimittāntareṇa kālāntare 'rthatattvāvagame 'pi sākṣinām anyeṣāṃ
                  ca daṇḍābhāvo 'smād eva vacanād avagamyata iti || 83 ||
               </p>
               
               	  
               <p>iti sākṣiprakaraṇam</p>
               	
            </div>
            	
            <div id="d1e19371">
               	  
               <h3>atha lekhyaprakaraṇam</h3>
               
               	  
               <p>bhuktisākṣiṇau nirūpitau | sāṃprataṃ lekhyaṃ nirūpyate | tatra lekhyaṃ dvividhaṃ śāsanaṃ
                  jānapadaṃ ceti | śāsanaṃ nirūpitam | jānapadam abhidhīyate | tac ca dvividham svahastakṛtam
                  anyakṛtaṃ ceti | tatra svahastakṛtam asākṣikaṃ anyakṛtaṃ sasākṣikam | anayoś ca deśācārānusāreṇa
                  prāmāṇyam | yathāha <span class="red">nāradaḥ</span> |
               </p>
               	  
               <p><q class="blue">lekhyaṃ tu dvividhaṃ jñeyaṃ svahastānyakṛtaṃ tathā |<br />
                     	  asākṣimat sākṣimac ca siddhir deśasthites tayoḥ ||</q> iti | (NSm 1.115)
               </p>
               
               	  
               <p class="italic">tatrānyakṛtam āha |</p>
               
               	  
               <p id="YDh_2.84" class="bold">
                  	    yaḥ kaścid artho niṣṇātaḥ svarucyā tu parasparam |<br />
                  	    lekhyaṃ tu sākṣimat kāryaṃ tasmin dhanikapūrvakam ||
                  	   <span class="ref">YDh_2.84</span></p>
               
               	  
               <p>dhanikādhamarṇayor yo 'rtho hiraṇyādiḥ parasparaṃ svarucyā iyatā kālenaitāvad deyam
                  iyatī ca pratimāsaṃ vṛddhir iti niṣṇāto vyavasthitaḥ tasminn arthe kālāntare vipratipattau
                  vastutattvanirṇayārthaṃ lekhyaṃ sākṣimad uktalakṣaṇasākṣiyuktaṃ dhanikapūrvakaṃ dhanikaḥ
                  pūrvo yasmiṃs taddhanikapūrvakam | dhanikanāmalekhanapūrvakam iti yāvat | kāryaṃ kartavyam
                  | uktalakṣaṇāḥ sākṣiṇo vā kartavyāḥ,
               </p>
               	  
               <p><q class="blue">kartā tu yat kṛtam kāryaṃ siddhyarthaṃ tasya sākṣiṇaḥ |<br />
                     	  pravartante vivādeṣu svakṛtam vātha lekhyakam ||</q></p>
               	  
               <p>iti <span class="red">smaraṇāt</span> || 2.84 ||
               </p>
               
               	  
               <p class="italic">api ca |</p>
               
               	  
               <p id="YDh_2.85" class="bold">
                  	    samāmāsatadardhāharnāmajātisvagotrakaiḥ |<br />
                  	    sabrahmacārikātmīyapitṛnāmādicihnitam ||
                  	   <span class="ref">YDh_2.85</span></p>
               
               	  
               <p>samā saṃvatsaraḥ | māsaś caitrādi | tadardhaṃ pakṣaḥ śuklaḥ kṛṇṇo vā | ahas tithiḥ
                  pratipadādiḥ | nāma dhanikarṇikayoḥ | jātir brāhmaṇatvādiḥ | svagotraṃ vāsiṣṭādigotram
                  | etaiḥ samādibhiś cihnitam | tathā sabrahmacārikaṃ bahvṛcādiśākhāprayuktaṃ guṇanāma
                  bahvṛcaḥ kaṭha iti | ātmīyapitṛnāma dhanikarṇikapitṛnāma | ādigrahaṇād dravyajātisaṃkhyācārāder
                  grahaṇam | etaiś ca cihnitaṃ lekhyam kāryam iti gatena saṃbandhaḥ || 2.85 ||
               </p>
               
               	  
               <p class="italic">kiṃ ca |</p>
               
               	  
               <p id="YDh_2.86" class="bold">
                  	    samāpte 'rthe ṛṇī nāma svahastena niveśayet |<br />
                  	    mataṃ me 'mukaputrasya yad atropari lekhitam ||
                  	   <span class="ref">YDh_2.86</span></p>
               
               	  
               <p>dhanikādhamarṇayor yo 'rthaḥ svarucyā vyavasthitas tasminn arthe samāpte likhite ṛṇy
                  adhamarṇo nāmātmīyaṃ svahastenāsmiṃl lekhye yad upari lekhitaṃ tan mamāmukaputrasya
                  matam abhipretam iti niveśayet patre vilikhet || 2.86 ||
               </p>
               
               	  
               <p class="italic">tathā |</p>
               
               	  
               <p id="YDh_2.87" class="bold">
                  	    sākṣiṇaś ca svahastena pitṛnāmakapūrvakam |<br />
                  	    atrāham amukaḥ sākṣī likheyur iti te samāḥ ||
                  	   <span class="ref">YDh_2.87</span></p>
               
               	  
               <p>tasmiṃl lekhye ye sākṣiṇo likhitās te 'py ātmīyapitṛnāmalekhanapūrvakaṃ asminn arthe
                  'yam amuko devattaḥ sākṣīti svahastenaikaikaśo likheyuḥ | te ca samāḥ saṃkhyāto guṇataś
                  ca kartavyāḥ | yady adhamarṇaḥ sākṣī vā lipijño na bhavati tadādhamarṇo 'nyena sākṣī
                  ca sākṣyantareṇa sarvasākṣisaṃnidhau svamataṃ lekhayet | yathāha <span class="red">nāradaḥ</span>:
               </p>
               	  
               <p><q class="blue">alipijña ṛṇī yaḥ syāt svamataṃ tu sa lekhayet |<br />
                     	  sākṣī vā sākṣiṇānyena sarvasākṣisamīpataḥ ||</q> iti || (DhKo 357) 2.87 ||
               </p>
               
               	  
               <p class="italic">api ca |</p>
               
               	  
               <p id="YDh_2.88" class="bold">
                  	    ubhayābhyarthitenaitan mayā hy amukasūnunā |<br />
                  	    likhitaṃ hy amukeneti lekhako 'nte tato likhet ||
                  	   <span class="ref">YDh_2.88</span></p>
               
               	  
               <p>tato lekhaka ubhābhyāṃ dhanikādhamarṇikābhyām prārthitena mayāmukena devadattena viṣṇumitrasūnunā
                  etal lekhyaṃ likhitam ity ante likhet || 2.88 ||
               </p>
               
               	  
               <p class="italic">sāṃprataṃ svakṛtaṃ lekhyam āha |</p>
               
               	  
               <p id="YDh_2.89" class="bold">
                  	    vināpi sākṣibhir lekhyaṃ svahastalikhitaṃ tu yat |<br />
                  	    tatpramāṇaṃ smṛtaṃ lekhyaṃ balopadhikṛtād ṛte ||
                  	   <span class="ref">YDh_2.89</span></p>
               
               	  
               <p>yal lekhyaṃ svahastena likhitam adhamarṇena tat sākṣibhir vināpi pramāṇaṃ smṛtaṃ <span class="red">manvā</span>dibhiḥ | balopadhikṛtād ṛte balena balātkāreṇa upadhinā chalalobhakrodhabhayamadādilakṣaṇena
                  yat kṛtaṃ tasmād vinā | <span class="red">nārado</span> 'py āha |
               </p>
               	  
               <p><q class="blue">mattābhiyuktastrībālabalātkārakṛtaṃ ca yat |<br />
                     	  tad apramāṇaṃ likhitaṃ bhayopadhikṛtaṃ tathā ||</q> iti | (NSm 1.117)
               </p>
               	  
               <p>tac caitat svahastakṛtaṃ parahastakṛtaṃ ca yal lekhyaṃ deśācārānusāreṇa sabandhakavyavahāre
                  'bandhakavyavahāre ca yuktam arthakramāparilopena lipyakṣarāparilopena ca lekhyam
                  ity etāvat na punaḥ sādhuśabdair eva, prātisvikadeśabhāṣayāpi lekhanīyam | yathāha
                  <span class="red">nāradaḥ</span> |
               </p>
               	  
               <p><q class="blue">deśācārāviruddhaṃ yad vyaktādhividhilakṣaṇam |<br />
                     	  tat pramāṇaṃ smṛtaṃ lekhyam aviluptakramākṣaram ||</q> iti | (NSm 1.116)
               </p>
               	  
               <p>vidhānaṃ vidhiḥ, ādher vidhir ādhividhir ādhīkaraṇaṃ, tasya lakṣaṇaṃ gopyādhibhogyādhikālakṛtamityādi,
                  tad vyaktaṃ vispaṣṭaṃ yasmiṃs tad vyaktādhividhilakṣaṇam | aviluptakramākṣaraṃ akṣarāṇāṃ
                  kramaḥ kramaś cākṣarāṇi ca kramākṣarāṇy aviluptāni kramākṣarāṇi yasmiṃs tad aviluptakramākṣaraṃ
                  | tad evaṃbhūtaṃ lekhyaṃ pramāṇam | rājaśāsanavan na sādhuśabdaniyamo 'trety abhiprāyaḥ
                  || 2.89 ||
               </p>
               
               	  
               <p class="italic">lekhyaprasaṅgena lekhyārūḍham apy ṛṇaṃ tribhir eva deyam ity āha |</p>
               
               	  
               <p class="bold">ṛṇaṃ lekhyakṛtaṃ deyaṃ puruṣais tribhir eva tu | <span class="ref">YDh_2.90ab</span></p>
               
               	  
               <p>yathā sākṣyādikṛtam ṛṇaṃ tribhir eva deyaṃ tathā lekhyakṛtam apy āhartṛtatputratatputrais
                  tribhir eva deyaṃ na caturthādibhir iti niyamyate |
               </p>
               	  
               <p><span class="underline">nanu</span> putrapautrair ṛṇaṃ deyam ity aviśeṣeṇa ṛṇamātraṃ tribhir eva deyam iti niyatam eva
                  |
               </p>
               	  
               <p><span class="underline">bāḍham</span> | asyaivotsargasya patrārūḍharṇaviṣaye smṛtyantaraprabhavām apavādaśaṅkām apanetum
                  idaṃ vacanam ārabdham | tathā hi patralakṣaṇam abhidhāya <span class="red">kātyāyanenā</span>bhihitam:
               </p>
               	  
               <p><q class="blue">evaṃ kālam atikrāntaṃ pitṝṇāṃ dāpyate ṛṇam |</q> iti | (DhKo 709)
               </p>
               	  
               <p>itthaṃ patrārūḍham ṛṇam atikrāntakālam api pitṝṇāṃ saṃbandhi dāpyate | atra pitṝṇām
                  iti bahuvacananirdeśāt kālam atikrāntam iti vacanāc caturthādir dāpya iti pratīyate
                  | tathā <span class="red">hārītenā</span>pi:
               </p>
               	  
               <p><q class="blue">lekhyaṃ yasya bhaved dhaste lābhaṃ tasya vinirdiśet |</q> iti |
               </p>
               	  
               <p>atrāpi yasya haste lekhya(patra)m asti tasyarṇalābhe iti sāmānyena caturthādibhyo
                  'py ṛṇalābho 'stīti pratīyate | ataś caitad āśaṅkānivṛttyartham etad vacanam ity uktam
                  | vacanadvayaṃ ca <span class="red">yogīśvara</span>vacanānusāreṇa yojanīyam ||
               </p>
               
               	  
               <p class="italic">asyāpavādam āha |</p>
               
               	  
               <p class="bold">ādhis tu bhujyate tāvad yāvat tan na pradīyate || <span class="ref">YDh_2.90cd</span></p>
               
               	  
               <p>saṃbandhake 'pi patrārūḍham ṛṇaṃ tribhir eva deyam iti niyamād ṛṇāpākaraṇānadhikāreṇādhyāharaṇe
                  'py anadhikāraprāptāv idam ucyate | yāvac caturthena pañcamena vā ṛṇaṃ na dīyate tāvad
                  evādhir bhujyata iti vadatā sabandhakarṇāpākaraṇe caturthāder apy adhikāro darśitaḥ
                  |
               </p>
               	  
               <p><span class="underline">nanu</span> etad apy uktam eva <q>phalabhogyo na naśyati</q> (YDh 2.58) iti |
               </p>
               	  
               <p><span class="underline">satyam</span> | tad apy etasminn asaty apaavādavacane puruṣatrayaviṣayam eva syād iti sarvam anavadyam
                  || 2.90 ||
               </p>
               
               	  
               <p class="italic">prāsaṅgikaṃ parisamāpya prakṛtam evānusarati |</p>
               
               	  
               <p id="YDh_2.91" class="bold">
                  	    deśāntarasthe durlekhye naṣṭonmṛṣṭe hṛte tathā |<br />
                  	    bhinne dagdhe 'thavā chinne lekhyam anyat tu kārayet ||
                  	   <span class="ref">YDh_2.91</span></p>
               
               	  
               <p>vyavahārākṣame patre patrāntaraṃ kuryād iti vidhīyate | vyavahārākṣamatvaṃ cātyantavyavahitadeśāntarasthe
                  patre durlekhye duṣṭāni saṃdihyamānāny avācakāni vā lekhyāni lipyakṣarāṇi padāni vā
                  yasmiṃs tat durlekhyaṃ tasmin durlekhye, naṣṭe kālavaśena, unmṛṣṭe maṣīdaurbalyādinā
                  mṛditalipyakṣare, hṛte taskarādibhiḥ, bhinne vidalite, dagdhe prajvalite, chinne dvidhābhūte
                  sati patraṃ dvirbhavati | etac cārthipratyarthinoḥ parasparānumatau satyām | vimatyāṃ
                  tu vyavahāraprāptau deśāntarasthapatrānayanāyādhvāpekṣayā kālo dātavyaḥ | durdeśāvasthite
                  naṣṭe vā patre sākṣibhir eva vyavahāranirṇayaḥ kāryaḥ | yathāha <span class="red">nāradaḥ</span> |
               </p>
               	  
               <p><q class="blue">lekhye deśāntaranyaste śīrṇe durlikhite hṛte |<br />
                     	  satas tatkālakaraṇam asato draṣṭadarśaṇam ||</q> iti | (NSm 1.122)
               </p>
               	  
               <p>sato vidyamānasya patrasya deśāntarasthasyānayanāya kālakaraṇaṃ kālāvadhir dātavyaḥ
                  | asatāṃ punar avidyamānasya patrasya pūrvaṃ ye draṣṭāraḥ sākṣiṇas tair darśanaṃ vyavahāraparisamāpanaṃ
                  kāryam | yadā tu sākṣiṇo na santi tadā divyena nirṇayaḥ kāryaḥ,
               </p>
               	  
               <p><q class="blue">alekhyasākṣike daivīṃ vyavahāre vinirdiśet |</q> (KSm 224)
               </p>
               	  
               <p>iti <span class="red">smaraṇāt</span> | etac ca jānapadaṃ vyavasthāpatram | rājakīyam api vyavasthāpatram īdṛśam eva bhavati
                  | iyāṃs tu viśeṣaḥ:
               </p>
               	  
               <p><q class="blue">rājñaḥ svahastasaṃyuktaṃ svamudrācihnitaṃ tathā |<br />
                     	  rājakīyaṃ smṛtaṃ lekhyaṃ sarveṣv artheṣu sākṣimat ||</q> iti | (KSm 258)
               </p>
               	  
               <p>tathānyad api rājakīyaṃ jayapatrakam <span class="red">vṛddhavasiṣṭeno</span>ktam |
               </p>
               	  
               <p><q class="blue">yathopanyastasādhyārthasaṃyuktaṃ sottarakriyam |<br />
                     	  sāvadhāraṇakaṃ caiva jayapatrakam iṣyate ||<br />
                     	  prāḍvivākādihastāṅkaṃ mudritaṃ rājamudrayā |<br />
                     	  siddhe 'rthe vādine dadyāj jayine jayapatrakam ||</q> iti | (DhKo 378)
               </p>
               	  
               <p>tathā sabhāsado 'pi mataṃ me 'mukaputrasyeti svahastaṃ dadyuḥ,</p>
               	  
               <p><q class="blue">sabhāsadaś ca ye tatra smṛtiśāstravidaḥ sthitāḥ |<br />
                     	  yathālekhyavidhau tadvat svahastaṃ dadyur eva te ||</q> (KSm 263(
               </p>
               	  
               <p>iti <span class="red">smaraṇāt</span> | sabhāsadāṃ ca parasparānumativyatirekeṇa na vyavahāro niḥśalyo bhavati | yathāha
                  <span class="red">nāradaḥ</span>:
               </p>
               	  
               <p><q class="blue">yatra sabhyo janaḥ sarvaḥ sādhv etad iti manyate |<br />
                     	  sa niḥśalyo vivādaḥ syāt saśalyas tv anyathā bhavet ||</q> iti | (NSm Mā 3.16)
               </p>
               	  
               <p>etac catuṣpādvyavahāra eva,</p>
               	  
               <p><q class="blue">sādhayet sādhyam arthaṃ yac catuṣpādānvitaṃ ca yat |<br />
                     	  rājamudrānvitaṃ caiva jayapatrakam iṣyate ||</q> (BṛSm 1.6.28)
               </p>
               	  
               <p>iti <span class="red">smaraṇāt</span> | yatra tu hīnatā, yathā,
               </p>
               	  
               <p><q class="blue">anyavādī kriyādveṣī nopasthātā niruttaraḥ |<br />
                     	  āhūtaprapalāyī ca hīnaḥ pañcavidhaḥ smṛtaḥ ||</q> (NSm Mā 2.33)
               </p>
               	  
               <p>iti, tatra na jayapatrakam asty api tu hīnapatrakam eva | tac ca kālāntare daṇḍaprāptyarthe
                  jayapatraṃ tu prāṅnyāyavidhisiddhyartham iti viśeṣaḥ || 2.91 ||
               </p>
               
               	  
               <p class="italic">lekhyasaṃdehe nirṇayanimittāny āha |</p>
               
               	  
               <p id="YDh_2.92" class="bold">
                  	    saṃdigdhalekhyaśuddhiḥ syāt svahastalikhitādibhiḥ |<br />
                  	    yuktiprāptikriyācihnasaṃbandhāgamahetubhiḥ ||
                  	   <span class="ref">YDh_2.92</span></p>
               
               	  
               <p>śuddham aśuddhaṃ veti saṃdigdhasya lekhyasya śuddhiḥ svahastalikhitādibhiḥ syāt |
                  svahastena likhitaṃ yal lekhyāntaraṃ tena śuddhiḥ | yadi sadṛśāny akṣarāṇi bhavanti
                  tadā śuddhiḥ syād ity arthaḥ | ādiśabdāt sākṣilekhakasvahastalikhitāntarasaṃvādāc
                  chuddhir iti | yuktyā prāptir yuktiprāptiḥ | deśakālapuruṣāṇāṃ dravyeṇa saha saṃbandhaḥ
                  prāptiḥ | asmin deśe 'sminkāle 'sya puruṣasyedaṃ dravyaṃ ghaṭata iti yuktiprāptiḥ
                  | kriyā tatsākṣyupanyāsaḥ | cihnam asādhāraṇaṃ śrīkārādi | saṃbandho 'rthipratyarthinoḥ
                  pūrvam api parasparaviśvāsena dānagrahaṇādisaṃbandhaḥ | āgamo 'syaitāvato 'rthasya
                  saṃbhāvitaḥ prāptyupāyaḥ | ete eva hetavaḥ | ebhir hetubhiḥ saṃdigdhalekhyasya śuddhiḥ
                  syād ity anvayaḥ | yadā tu lekhyasaṃdehe nirṇayo na jāyate tadā sākṣibhir nirṇayaḥ
                  kāryaḥ | yathāha <span class="red">kātyāyanaḥ</span>:
               </p>
               	  
               <p><q class="blue">dūṣite patrake vādī tadārūḍhāṃs tu nirdiśet |</q> iti | (KSm 283)
               </p>
               	  
               <p>sākṣisaṃbhavaviṣayam idaṃ vacanaṃ | sākṣyasaṃbhavaviṣayaṃ tu <span class="red">hārīta</span>vacanam:
               </p>
               	  
               <p><q class="blue">na mayaitat kṛtaṃ patraṃ kūṭam etena kāritam |<br />
                     	  adharīkṛtya tat patram atho divyena nirṇayaḥ ||</q> iti || (DhKo 374) 2.92 ||
               </p>
               
               	  
               <p class="italic">evaṃ śodhite patre ṛṇe ca dātavye prāpte, yadā kṛtsnam eva ṛṇaṃ dātum asamarthas tadā
                  kiṃ kartavyam ity ata āha |
               </p>
               
               	  
               <p id="YDh_2.93" class="bold">
                  	    lekhyasya pṛṣṭhe 'bhilikhed dattvā dattvarṇiko dhanam |<br />
                  	    dhanī vopagataṃ dadyāt svahastaparicihnitam ||
                  	   <span class="ref">YDh_2.93</span></p>
               
               	  
               <p>yadādhamarṇikaḥ sakalam ṛṇaṃ dātum asamarthas tadā śaktyanusāreṇa dattva pūrvakṛtasya
                  lekhyasya pṛṣṭhe 'bhilikhet etāvan mayā dattam iti | uttamarṇo vā upagataṃ prāptaṃ
                  dhanaṃ tasyaiva lekhyasya pṛṣṭhe dadyād abhilikhet <q>etāvan mayā labdham</q> iti | katham | svahastaparicihnitaṃ svahastalikhitākṣaracihnitam | yad vopagataṃ
                  praveśapatraṃ svahastalikhitacihnitam adhamarṇāyottamarṇo dadyāt || 2.93||
               </p>
               
               	  
               <p class="italic">ṛṇe tu kṛtsne datte, lekhyaṃ kiṃ kartavyam ity ata āha |</p>
               
               	  
               <p class="bold">dattvarṇaṃ pāṭayel lekhyaṃ śuddhyai vānyat tu kārayet | <span class="ref">YDh_2.94ab</span></p>
               
               	  
               <p>krameṇa sakṛd eva vā kṛtsnam ṛṇaṃ dattvā pūrvakṛtaṃ lekhyaṃ pāṭayet | yadā tu durgadeśāvasthitaṃ
                  lekhyaṃ naṣṭaṃ vā tadā śuddhyā adhamarṇatvanivṛttyartham anyal lekhyaṃ kārayed uttamarṇenādhamarṇaḥ
                  | pūrvoktakrameṇottamarṇo viśuddhipatram adhamarṇāya dadyād ity arthaḥ ||
               </p>
               
               	  
               <p class="italic">sasākṣike ṛṇe kṛtsne dātavye, kiṃ kartavyam ity ata āha |</p>
               
               	  
               <p class="bold">sākṣimac ca bhaved yad vā tad dātavyaṃ sasākṣikam || <span class="ref">YDh_2.94cd</span></p>
               
               	  
               <p>yat tu sasākṣikam ṛṇaṃ tat pūrvasākṣisamakṣam eva dadyāt || 2.94 ||</p>
               
               	  
               <p>iti lekhyaprakaraṇam</p>
               	
            </div>
            	
            <div id="d1e19878">
               	  
               <h3>atha divyaprakaraṇam</h3>
               	  
               	  
               <div id="d1e19883">
                  	    
                  <p class="italic">likhitasākṣibhuktilakṣaṇaṃ trividhaṃ mānuṣaṃ pramāṇam uktam | athāvasaraprāptaṃ divyaṃ
                     pramāṇam abhidhāsyan <q>tulāgnyāpaḥ</q> ityādibhir ādyaiḥ pañcabhiḥ ślokair divyamātṛkāṃ kathayati | tatra tāvad divyāny
                     upadiśati |
                  </p>
                  
                  	    
                  <p class="bold">tulāgnyāpo viṣaṃ kośo divyānīha viśuddhaye | <span class="ref">YDh_2.95ab</span></p>
                  
                  	    
                  <p>tulādīni kośāntāni pañca divyānīha dharmaśāstre viśuddhaye saṃdigdhasyārthasya saṃdehanivṛttaye
                     dātavyānīti ||
                  </p>
                  	    
                  <p><span class="underline">nanu</span> anyatrānyāny api taṇḍulādīni divyāni santi,
                  </p>
                  	    
                  <p><q class="blue">dhaṭo 'gnir udakaṃ caiva viṣaṃ kośas tathaiva ca |<br />
                        	    taṇḍulāś caiva divyāni saptamas taptamāṣakaḥ ||</q> (DhKo 462; cf. BṛSm 1.8.3)
                  </p>
                  	    
                  <p>iti <span class="red">pitāmaha</span>smaraṇāt |
                  </p>
                  
                  	    
                  <p class="italic">ataḥ katham etāvanty evety ata āha |</p>
                  
                  	    
                  <p class="bold">mahābhiyogeṣv etāni | <span class="ref">YDh_2.95c</span></p>
                  
                  	    
                  <p>etāni mahābhiyogeṣv eva nānyatreti niyamyate na punar imāny eva divyānīti | mahattvāvadhiṃ
                     ca vakṣyati |
                  </p>
                  	    
                  <p><span class="underline">nanu</span> alpābhiyoge 'pi kośa iṣyate <q class="blue">kośam alpe 'pi dāpayet</q> iti <span class="red">smaraṇāt</span> |
                  </p>
                  	    
                  <p><span class="underline">satyam</span> | kośasya tulādiṣu pāṭho na mahābhiyogeṣv eveti niyamārthaḥ, kiṃ tu sāvaṣṭambhābhiyoge
                     'pi prāptyarthaḥ | anyathā śaṅkābhiyoge eva syāt,
                  </p>
                  	    
                  <p><q class="blue">avaṣṭambhābhiyuktānāṃ dhaṭādīni vinirdiśet |<br />
                        	    taṇḍulāś caiva kośaś ca śaṅkāsv eva na saṃśayaḥ ||</q> (PiSm 36; DhKo 462)
                  </p>
                  	    
                  <p>iti <span class="red">smaraṇāt</span> ||
                  </p>
                  
                  	    
                  <p class="italic">mahābhiyogeṣu śaṅkiteṣu sāvaṣṭambheṣu cāviśeṣeṇa prāptāv apavādam āha |</p>
                  
                  	    
                  <p class="bold">śīrṣakasthe 'bhiyoktari || <span class="ref">YDh_2.95d</span></p>
                  
                  	    
                  <p>etāni tulādīny abhiyoktari śīrṣakasthe 'bhiyuktasya bhavanti | śīrṣakaṃ śirovyavahārasya
                     caturthaḥ pādo jayaparājayalakṣaṇas tena ca daṇḍo lakṣyate tatra tiṣṭatīti śīrṣakasthaḥ
                     tatprayuktadaṇḍabhāg ity arthaḥ || 2.95 ||
                  </p>
                  
                  	    
                  <p class="italic"><q>tato'rthī lekhayet sadyaḥ pratijñātārthasādhanaṃ</q> (YDh 2.7) iti bhāvapratijñāvādina eva kriyeti vyavasthā darśitā | tad apavādam āha |
                  </p>
                  
                  	    
                  <p class="bold">rucyā vānyataraḥ kuryād itaro vartayec chiraḥ | <span class="ref">YDh_2.96ab</span></p>
                  
                  	    
                  <p>rucyābhiyotrabhiyuktayoḥ parasparasaṃpratipattyānyataro 'bhiyukto 'bhiyoktā vā divyaṃ
                     kuryāt | itaro 'bhiyukto 'bhiyoktā vā śiraḥ śārīram arthadaṇḍaṃ vā vartayed aṅgīkuryāt
                     | ayam abhisandhiḥ | na mānuṣapramāṇavad divyaṃ pramāṇaṃ bhāvaikagocaraṃ api tu bhāvābhāvāvaviśeṣeṇa
                     gocarayati | ataś ca mithyottare pratyavaskandane prāṅnyāye vārthipratyarthinor anyatarasyecchayā
                     divyaṃ bhavatīti ||
                  </p>
                  
                  	    
                  <p class="italic">alpābhiyoge mahābhiyoge śaṅkāsāvaṣṭambhayor apy aviśeṣeṇa kośo bhavatīty uktaṃ, tulādīni
                     viṣāntāni tu mahābhiyogeṣv eva sāvaṣṭambheṣv eveti ca niyamo darśitaḥ | tatrāvaṣṭambhābhiyogeṣv
                     evety asyāpavādam āha |
                  </p>
                  
                  	    
                  <p class="bold">vināpi śīrṣakāt kuryān nṛpadrohe 'tha pātake || <span class="ref">YDh_2.96cd</span></p>
                  
                  	    
                  <p>rājadrohābhiśaṇkāyāṃ brahmahatyādipātakābhiśaṇkāyāṃ ca śiraḥsthāyinā vināpi tulādīni
                     kuryāt mahācauryābhiśaṇkāyāṃ ca | yathāha:
                  </p>
                  	    
                  <p><q class="blue">rājabhiḥ śaṅkitānāṃ ca nirdiṣṭānāṃ ca dasyubhiḥ |<br />
                        	    ātmaśuddhiparāṇāṃ ca divyaṃ deyaṃ śiro vinā ||</q> iti | (DhKo 454: Nārada)
                  </p>
                  	    
                  <p>taṇḍulāḥ punar alpacauryaśaṅkāyām eva,</p>
                  	    
                  <p><q class="blue">caurye tu taṇḍulā deyā nānyatreti viniścayaḥ |</q> (PiSm 163; DhKo 463)
                  </p>
                  	    
                  <p>iti <span class="red">pitāmaha</span>vacanāt | taptamāṣas tu mahācauryābhiśaṇkāyām eva,
                  </p>
                  	    
                  <p><q class="blue">cauryaśaṇkābhiyuktānāṃ taptamāṣo vidhīyate |</q> (DhKo 463: Pitāmaha)
                  </p>
                  	    
                  <p>iti <span class="red">smaraṇāt</span> | anye punaḥ śapathā alpārthaviṣayāḥ,
                  </p>
                  	    
                  <p><q class="blue">satyaṃ vāhanaśastrāṇi gobījakanakāni ca |<br />
                        	    devatāpitṛpādāṃś ca dattāni sukṛtāni ca ||</q> (NSm 20.2)
                  </p>
                  	    
                  <p><q class="blue">spṛśec chirāṃsi putrāṇāṃ dārāṇāṃ suhṛdāṃ tathā |<br />
                        	    abhiyogeṣu sarveṣu kośapānam athāpi vā ||<br />
                        	    ity ete śapathāḥ proktā <span class="red">manunā</span> svalpakāraṇe ||</q> (DhKo 441)
                  </p>
                  	    
                  <p>iti <span class="red">nārada</span>smaraṇāt || yady api mānuṣapramāṇānirṇeyasya nirṇāyakaṃ yat tad divyam iti lokaprasiddhyā
                     śapathānām api divyatvaṃ tathāpi kālāntaranirṇayanimittatvena samanantaranirṇayanimittebhyo
                     dhaṭādibhyo divyebhyo bhedatvavyapadeśo brāhmaṇaparivrājakavat | kośasya tu śapathatve
                     'pi dhaṭādiṣu pāṭho mahābhiyogaviṣayatvenāvaṣṭambhābhiyogaviṣayatvena ca dhaṭādisāmyān
                     na tu samanantaranirṇayanimittatvena | taṇḍulānāṃ taptamāṣasya ca samanantaranirṇayanimittatve
                     'py alpaviṣayatvena śaṅkāviṣayatvena ca dhaṭādivailakṣaṇyāt teṣv apāṭha iti saṃtoṣṭavyam
                     | etāni ca divyāni śapathāś ca yathāsaṃbhavam ṛṇādiṣu vivādeṣu prayoktavyāni | yat
                     tu <span class="red">pitāmaha</span>vacanam:
                  </p>
                  	    
                  <p><q class="blue">sthāvareṣu vivādeṣu divyāni parivarjayet |</q> (PiSm 39; DhKo 232)
                  </p>
                  	    
                  <p>iti, tad api likhitasāmantādisadbhāve divyāni parivarjayed iti vyākhyeyam |</p>
                  	    
                  <p><span class="underline">nanu</span> vivādāntareṣv api pramāṇāntarasaṃbhave divyānām anavakāśa eva |
                  </p>
                  	    
                  <p><span class="underline">satyam</span> | ṛṇādiṣu vivādeṣu uktalakṣaṇasākṣyupanyāse 'rthinā kṛte 'pi pratyartī yadi daṇḍābhyupagamāvaṣṭambhena
                     divyam avalambate tadā divyam api bhavati | sākṣiṇām āśayadoṣasaṃbhavād divyasya ca
                     nirdoṣatvena vastutattvaviṣayatvāt tallakṣaṇatvāc ca dharmasya | yathāha <span class="red">nāradaḥ</span>:
                  </p>
                  	    
                  <p><q class="blue">tatra satye sthito dharmo vyavahārastu sākṣiṇi |<br />
                        	    daivasādhye pauruṣeyīṃ na lekhyaṃ vā prayojayet ||</q> iti | (NSm Mā 1.11)
                  </p>
                  	    
                  <p>sthāvareṣu ca vivādeṣu pratyarthinā daṇḍāvaṣṭambhena divyāvalambane kṛte 'pi sāmantādidṛṣṭapramāṇasadbhāve
                     na divyaṃ grāhyam iti vikalpanirākaraṇārthaṃ <q class="blue">sthāvareṣu vivādeṣu</q> ityādi<span class="red">pitāmaha</span>vacanaṃ nātyantikadivyanirākaraṇārtham | likhitasāmantādyabhāve sthāvaravivādeṣv anirṇayaprasaṅgāt
                     || 2.96 ||
                  </p>
                  
                  	    
                  <p class="italic">kiṃ ca |<span class="note">Before kiṃ ca, NSP and Pāṇḍeya add divye sādhāraṇavidhiḥ |</span></p>
                  
                  	    
                  <p id="YDh_2.97" class="bold">
                     	      sacailaṃ snātam āhūya sūryodaya upoṣitam |<br />
                     	      kārayet sarvadivyāni nṛpabrāhmaṇasaṃnidhau ||
                     	     <span class="ref">YDh_2.97</span></p>
                  
                  	    
                  <p>pūrvedyur upoṣitam udite sūrye sacailaṃ snātaṃ divyagrāhiṇam āhūya nṛpasya sabhyānāṃ
                     brāhmaṇānāṃ ca saṃnidhau sarvāṇi divyāni kārayet prāḍvivākaḥ |
                  </p>
                  	    
                  <p><q class="blue">trirātropoṣitāya syur ekarātroṣitāya vā |<br />
                        	    nityaṃ divyāni deyāni śucaye cārdravāsase ||</q> (PiSm 53; DhKo 468)
                  </p>
                  	    
                  <p>ity upavāsavikalpaḥ <span class="red">pitāmaheno</span>kto balavadabalavanmahākāryālpakāryaviṣayatvena vyavasthito draṣṭavyaḥ | upavāsaniyamaś
                     ca kārayituḥ prāḍvivākasyāpi,
                  </p>
                  	    
                  <p><q class="blue">divyeṣu sarvakāryāṇi prāḍvivākaḥ samācaret |<br />
                        	    adhvareṣu yathādhvaryuḥ sopavāso nṛpājñayā ||</q> (PiSm 54; DhKo 465)
                  </p>
                  	    
                  <p>iti <span class="red">pitāmaha</span>vacanāt || atra yady api sūryodaya ity aviśeṣeṇoktaṃ tathāpi śiṣṭasamācārād bhānuvāsare
                     divyāni deyāni | tatrāpi,
                  </p>
                  	    
                  <p><q class="blue">pūrvāhne 'gniparīkṣā syāt pūrvāhne ca dhaṭo bhavet |<br />
                        	    madhyāhne tu jalaṃ deyaṃ dharmatattvam abhīpsatā ||<br />
                        	    divasasya tu pūrvāhne kośaśuddhir vidhīyate |<br />
                        	    ratrau tu paścime yāme viṣaṃ deyaṃ suśītalam ||</q> (PiSm 45–46; DhKo 465)
                  </p>
                  	    
                  <p>iti <span class="red">pitāmaho</span>kto viśeṣo draṣṭavyaḥ | anuktakālaviśeṣāṇāṃ taṇḍulataptamāṣaprabhṛtīnāṃ pūrvāhna eva
                     pradānam,
                  </p>
                  	    
                  <p><q class="blue">pūrvāhne sarvadivyānāṃ pradānaṃ parikīrtitam |</q> (NSm 20.12* addition)
                  </p>
                  	    
                  <p>iti sāmānyena <span class="red">nārada</span>smaraṇāt | ahani tridhā vibhakte pūrvo bhāgaḥ pūrvahno madhyamo madhyāhna uttaro 'parāhnaḥ
                     | tathāparo 'pi kālaviśeṣo vidhipratiṣedhamukhena darśitaḥ | vidhimukhas tāvat,
                  </p>
                  	    
                  <p><q class="blue">agneḥ śiśirahemantau varṣāś caiva prakīrtitāḥ |<br />
                        	    śaradgrīṣmeṣu salilaṃ hemante śiśire viṣam ||<br />
                        	    caitro mārgaśiraś caiva vaiśākhaś ca tathaiva ca |<br />
                        	    ete sādhāraṇā māsā divyānām avirodhinaḥ ||<br />
                        	    kośas tu sarvadā deyas tulā syāt sārvakālikī ||</q> iti | (DhKo 464; Nārada)
                  </p>
                  	    
                  <p>kośagrahaṇaṃ sarvaśapathānām upalakṣaṇam | taṇḍulānāṃ punar viśeṣānabhidhānāt sārvakālikatvam
                     | pratiṣedhamukho 'pi,
                  </p>
                  	    
                  <p><q class="blue">na śīte toyaśuddhiḥ syān noṣṇakāle 'gniśodhanam |<br />
                        	    na prāvṛṣi viṣaṃ dadyāt pravāte na tulāṃ tathā ||</q>(NDm 20.8* addition)
                  </p>
                  	    
                  <p><q class="blue">nāparāhne na sandhyāyāṃ na madhyāhne kadācana ||</q> iti | (NSm, C 320)
                  </p>
                  	    
                  <p><q>na śīte toyaśuddhiḥ syād</q> ity atra śītaśabdena hemantaśiśiravarṣāṇāṃ grahaṇam | <q>noṣṇakāle 'gniśodhanam</q> ity atroṣṇakālaśabdena grīṣmaśaradoḥ vidhānalabdhasyāpi punar niṣedha ādarārthaḥ
                     | prayojanaṃ tu vakṣyate || 2.97 ||
                  </p>
                  
                  	    
                  <p class="italic">adhikārivyavasthām āha |</p>
                  
                  	    
                  <p id="YDh_2.98" class="bold">
                     	      tulāstrībālavṛddhāndhapaṅgubrāhmaṇarogiṇām |<br />
                     	      agnir jalaṃ vā śūdrasya yavāḥ sapta viṣasya vā ||
                     	     <span class="ref">YDh_2.98</span></p>
                  
                  	    
                  <p>strī strīmātraṃ jātivayovasthāviśeṣānādareṇa | bāla āṣoḍaśād varṣāj jātiviśeṣānādareṇa
                     | vṛddho 'śītikāvaraḥ | andho netravikalaḥ | paṅguḥ pādavikalaḥ | brāhmaṇo jātimātram
                     | rogī vyādhitaḥ | eteṣāṃ śodhanārthaṃ tulaiveti niyamyate | agniḥ phālas taptamāṣaś
                     ca kṣatriyasya | jalam eva vaiśyasya | vāśabdo 'vadhāraṇe | viṣasya yavā uktaparimāṇāḥ
                     saptaiva śūdrasya śodhanārthaṃ bhavanti | brāhmaṇasya tulāvidhānāt <q>śūdrasya yavāḥ sapta viṣasya vā</q> iti viṣavidhānād agnir jalaṃ veti kṣatriyavaiśyaviṣayam uktam | etad eva spaṣṭīkṛtaṃ
                     <span class="red">pitāmahena</span>:
                  </p>
                  	    
                  <p><q class="blue">brāhmaṇasya dhaṭo deyaḥ kṣatriyasya hutāśanaḥ |<br />
                        	    vaiśyasya salilaṃ proktaṃ viṣaṃ śūdrasya dāpayet ||</q> iti | (PiSm 40)
                  </p>
                  	    
                  <p>yat tu stryādīnāṃ divyābhāvasmaraṇam,</p>
                  	    
                  <p><q class="blue">savratānāṃ bhṛśārtānāṃ vyādhitānāṃ tapasvinām |<br />
                        	    strīṇāṃ ca na bhaved divyaṃ yadi dharmas tv apekṣitaḥ ||</q> (PiSm 44)
                  </p>
                  	    
                  <p>iti, tat <q>rucyā vānyataraḥ kuryāt</q> (YDh 2.96) iti vikalpanivṛttyartham | etad uktaṃ bhavati: avaṣṭambhābhiyogeṣu stryādīnām abhiyoktṛtve
                     'bhiyojyānām eva divyaṃ, eteṣām abhiyojyatve 'py abhiyoktṝṇām eva divyam | parasparābhiyoge
                     tu vikalpa eva | tatrāpi tulaiveti <span class="red">kātyāyana</span>vacanena niyamyate | tathā mahāpātakādiśaṅkābhiyoge stryādīnāṃ tulaiveti etac ca vacanaṃ
                     sarvadivyasādhāraṇeṣu mārgaśiraścaitravaiśākheṣu stryādīnāṃ sarvadivyasamavadhāne
                     niyāmakatayārthavat | na ca sarvakālaṃ strīṇāṃ tulaiveti,
                  </p>
                  	    
                  <p><q class="blue">strīṇāṃ tu na viṣaṃ proktaṃ na cāpi salilaṃ smṛtam |<br />
                        	    dhaṭakośādibhis tāsām antas tattvaṃ vicārayet ||</q> (NSm 20.48* add; DhKo 452)
                  </p>
                  	    
                  <p>iti viṣasalilavyatiriktadhaṭakośāgnyādibhiḥ śuddhividhānāt | evaṃ bālādiṣv api yojanīyam
                     | tathā brāhmaṇādīnām api na sārvakālikas tulādiniyamaḥ,
                  </p>
                  	    
                  <p><q class="blue">sarveṣām eva varṇānāṃ kośaśuddhir vidhīyate |<br />
                        	    sarvāṇy etāni sarveṣāṃ brāhmaṇasya viṣaṃ vinā ||</q> (PiSm 41)
                  </p>
                  	    
                  <p>iti <span class="red">pitāmaha</span>smaraṇāt | tasmāt sādhāraṇe kāle bahudivyasamavadhāne tulādiniyamārtham evedaṃ vacanam
                     | kālāntare tu tattatkālavihitaṃ sarveṣām | tathāhi varṣāsv agnir eva sarveṣām | hemantaśiśirayos
                     tu kṣatriyāditrayāṇām agniviṣayor vikalpaḥ | brāhmaṇasya tv agnir eva na kadācid viṣam,
                     <q>brāhmaṇasya viṣam vinā</q> iti pratiṣedhāt | grīṣmaśarados tu salilam eva | yeṣāṃ tu vyādhiviśeṣeṇāgnyādiniṣedhaḥ,
                  </p>
                  	    
                  <p><q class="blue">kuṣṭināṃ varjayed agniṃ salilaṃ śvāsakāsinām |<br />
                        	    pittaśleṣmavatāṃ nityaṃ viṣaṃ tu parivarjayet ||</q> (NSm B 5.118)
                  </p>
                  	    
                  <p>iti teṣām agnyādikāle 'pi sādhāraṇaṃ tulādy eva divyaṃ bhavati | tathā,</p>
                  	    
                  <p><q class="blue">toyam agnir viṣaṃ caiva dātavyaṃ balināṃ nṛṇām |</q> (DhKo 464: Pitāmaha)
                  </p>
                  	    
                  <p>iti <span class="red">vacanād</span> durbalānām api sarvathā vidhipratiṣedhād ṛtukālānatikrameṇa jātivayovasthāśritāni
                     divyāni deyāni || 2.98 ||
                  </p>
                  
                  	    
                  <p class="italic"><q>mahābhiyogeṣv etāni</q> (YDh 2.95) ity uktam | tatrābhiyogasya yadapekṣaṃ mahattvaṃ tad idānīm āha |
                  </p>
                  
                  	    
                  <p class="bold">nāsahasrād dharet phālaṃ na viṣaṃ na tulāṃ tathā | <span class="ref">YDh_2.99ab</span></p>
                  
                  	    
                  <p>paṇasahasrād arvāk phālaṃ viṣaṃ tulāṃ vā na kārayet | madhyavarti jalam api | yathoktam:</p>
                  	    
                  <p><q class="blue">tulādīni viṣāntāni guruṣv artheṣu dāpayet |</q> iti | (DhKo 471)
                  </p>
                  	    
                  <p>atra kośasyāgrahaṇaṃ <q>kośam alpe 'pi dāpayet</q> ity alpābhiyoge 'pi tasya <span class="red">smaraṇāt</span> | etāni catvāri divyāni paṇasahasrād ūrdhvam eva bhavanti nārvāg ity arthaḥ ||
                  </p>
                  	    
                  <p><span class="underline">nanu</span> arvāg apy agnyādīni <span class="red">pitāmahena</span> darśitāni:
                  </p>
                  	    
                  <p><q class="blue">sahasre tu dhaṭaṃ dadyāt sahasrārdhe tathāyasam |<br />
                        	    ardhasyārdhe tu salilaṃ tasyārdhe tu viṣaṃ smṛtam ||</q> iti | (PiSm 47)
                  </p>
                  	    
                  <p><span class="underline">satyam</span> | tatretthaṃ vyavasthā: yaddravyāpahāre pātityaṃ bhavati tadviṣayaṃ <span class="red">pitāmaha</span>vacanaṃ, itaradravyaviṣayaṃ <span class="red">yogīśvara</span>vacanam iti | etac ca vacanadvayaṃ steyasāhasaviṣayam | apahnave tu viśeṣo darśitaḥ
                     <span class="red">kātyāyanena</span>:
                  </p>
                  	    
                  <p><q class="blue">dattasyāpahnavo yatra pramāṇaṃ tatra kalpayet |<br />
                        	    steyasāhasayor divyaṃ svalpe 'py arthe pradāpayet ||<br />
                        	    sarvadravyapramāṇaṃ tu jñātvā hema prakalpayet |<br />
                        	    hemapramāṇayuktaṃ tu tadā divyaṃ niyojayet ||<br />
                        	    jñātvā saṃkhyāṃ suvarṇānāṃ śatanāśe viṣaṃ smṛtam |<br />
                        	    aśītestu vināśe vai dadyāc caiva hutāśanam ||<br />
                        	    ṣaṣṭyā nāśe jalaṃ deyaṃ catvāriṃśati vai dhaṭam |<br />
                        	    viṃśaddaśavināśe tu kośapānaṃ vidhīyate ||<br />
                        	    pañcādhikasya vā nāśe tato 'rdhārdhasya taṇḍulāḥ |<br />
                        	    tato 'rdhārdhavināśe hi spṛśet putrādimastakān ||<br />
                        	    tato 'rdhārdhavināśe hi laukakyaś ca kriyāḥ smṛtāḥ |<br />
                        	    evaṃ vicārayan rājā dharmārthābhyāṃ na hīyate ||</q> iti | (KSm 416–21)
                  </p>
                  	    
                  <p><q class="blue">jñātvā saṃkhyā suvarṇānām</q> ity atra suvarṇaśabdaḥ <q>ṣoḍaśa māṣāḥ suvarṇaḥ</q> (YDh 1.363) ityuktaprimāṇavacanaḥ | nāśaśabdaś cātrāpahnavavacanaḥ | <q>nāsahasrād dhert phālam</q> ity atra tu tāmrikapaṇasahasraṃ boddhavyam ||
                  </p>
                  
                  	    
                  <p class="italic"><span class="underline">nanu</span> nṛpadrohe mahāpātake caitāni divyānyuktāni, tat kathaṃ nāsahasrād dharet phālam ity
                     atrāha |
                  </p>
                  
                  	    
                  <p class="bold">nṛpārtheṣv abhiśāpe ca vaheyuḥ śucayaḥ sadā || <span class="ref">YDh_2.99cd</span></p>
                  
                  	    
                  <p>nṛpadrohe mahāpātakābhiyoge ca sadā dravyasaṃkhyām anapekṣyaivaitāni divyāni vadeyuḥ
                     kuryur upavāsādinā śucayaḥ santaḥ | tathā deśaviśeṣo 'pi <span class="red">nāradeno</span>ktaḥ |
                  </p>
                  	    
                  <p><q class="blue">sabhārājakuladvāradevāyatanacatvare |<br />
                        	    nidheyo niścalaḥ pūjyo dhūpamālyānulepanaiḥ ||</q> iti | (NSm 20.12* add)
                  </p>
                  	    
                  <p>nidheyo dhaṭaḥ | vyavasthā ca <span class="red">kātyāyaneno</span>ktā |
                  </p>
                  	    
                  <p><q class="blue">indrasthāne 'bhiśastānāṃ mahāpātakināṃ nṛṇām |<br />
                        	    nṛpadrohe pravṛttānāṃ rājadvāre prayojayet ||<br />
                        	    prātilomyaprasūtānāṃ divyaṃ deyaṃ catuṣpathe |<br />
                        	    ato 'nyeṣu sabhāmadhye divyaṃ deyaṃ vidur budhāḥ ||</q> (KSm 434–35)
                  </p>
                  	    
                  <p><q class="blue">aspṛśyādhamadāsānāṃ mlecchānāṃ pāpakāriṇām |<br />
                        	    prātilomyaprasūtānāṃ niścayo na tu rājani |<br />
                        	    tatprasiddhāni divyāni saṃśaye teṣu nirdiśet ||</q> iti || (KSm 433) 2.99 ||
                  </p>
                  
                  	    
                  <p>iti divyamātṛkā ||</p>
                  	  
               </div>
               	  
               	    
               <p class="italic">evaṃ sarvadivyopayoginīṃ divyamātṛkām abhidhāyedānīṃ dhatādidivyānāṃ prayogam āha
                  |
               </p>
               
               	    
               <p id="YDh_2.100" class="bold">
                  	      tulādhāraṇavidvadbhir abhiyuktas tulāśritaḥ |<br />
                  	      pratimānasamībhūto rekhāṃ kṛtvāvatāritaḥ ||
                  	     <span class="ref">YDh_2.100</span></p>
               	    
               <p id="YDh_2.101" class="bold">
                  	      tvaṃ tule satyadhāmāsi purā devair vinirmitā |<br />
                  	      tat satyaṃ vada kalyāṇi saṃśayān māṃ vimocaya ||
                  	     <span class="ref">YDh_2.101</span></p>
               	    
               <p id="YDh_2.102" class="bold">
                  	      yady asmi pāpakṛn mātas tato māṃ tvam adho naya |<br />
                  	      śuddhaś ced gamayordhvaṃ māṃ tulām ity abhimantrayet ||
                  	     <span class="ref">YDh_2.102</span></p>
               
               	    
               <p>tulāyā dhāraṇaṃ tolanaṃ ye vidanti suvarṇakāraprabhṛtayas taiḥ pratimānena mṛdādinā
                  samībhūtaḥ samīkṛtas tulām āśrito 'dhirūḍho 'bhiyukto 'bhiyoktā vā divyakārī rekhāṃ
                  kṛtvā yena saṃniveśena pratimānasamīkaraṇadaśāyāṃ śikyatale 'vasthitas tasmin pāṇdulekhenāṅkayitvāvatāritas
                  tulām abhimantrayet prārthayed anena mantreṇa | he tule tvaṃ satyasya sthānam asi
                  | purā ādisṛṣṭau devair hiraṇyagarbhaprabhṛtibhir vinirmitotpāditā | tat tasmāt satyaṃ
                  saṃdigdhasyārthasya svarūpaṃ vada darśaya kalyāṇi śobhane asmāt saṃśayān māṃ vimocaya
                  | he mātaḥ yady ahaṃ pāpakṛd asatyavādy asmi tato maṃ tvam adho naya | atha śuddhaḥ
                  satyavādy asmi tato mām ūrdhvaṃ gamayeti | prāḍvivākasya tulābhimantraṇamantraḥ <span class="red">smṛtyantaro</span>ktaḥ | ayam tu divyakāriṇaḥ | jayaparājayalakṣaṇaṃ tu mantraliṅgād evāvagamyata iti
                  na pṛthag uktam | dhaṭanirmāṇaṃ punar ārohaṇādyarthasiddham eva <span class="red">pitāmahanāradādibhiḥ</span> spaṣṭīkṛtam | tad yathā:
               </p>
               	    
               <p><q class="blue">chittvā tu yajñiyaṃ vṛkṣaṃ yūpavan mantrapūrvakam |<br />
                     	    praṇamya lokapālebhyas tulā kāryā manīṣibhiḥ ||<br />
                     	    mantraḥ saumyo vānaspatyaś chedane japya eva ca |<br />
                     	    caturasrā tulā kāryā dṛḍhā ṛjvī tatha eva ca ||<br />
                     	    kaṭakāni ca deyāni triṣu sthāneṣu cārthavat |<br />
                     	    caturhastā tulā kāryā pādau copari tatsamau |<br />
                     	    antaraṃ tu tayor hastau bhaved adhyardham eva ca |<br />
                     	    hastadvayaṃ nikheyaṃ tu pādayor ubhayor api ||<br />
                     	    toraṇe ca tathā kārye pārśvayor ubhayor api |<br />
                     	    dhaṭād uccatare syātāṃ nityaṃ daśabhir aṅgulaiḥ ||<br />
                     	    avalambau ca kartavyau toraṇābhyām adhomukhau |<br />
                     	    mṛnmayau sūtrasaṃbaddhau dhaṭamastakacumbinau ||<br />
                     	    prāṅmukho niścalaḥ kāryaḥ śucau deśe dhaṭas tathā |<br />
                     	    śikyadvayaṃ samāsajya pārśvayor ubhayor api ||<br />
                     	    prāṅmukhān kalpayed darbhāñ śikyayor ubhayor api |<br />
                     	    paścime tolayet kartṝn anyasmin mṛttikāṃ śubhām ||<br />
                     	    piṭakaṃ pūrayet tasminn iṣṭakāgrāvapāṃsubhiḥ |</q> (PiSm 84–93)
               </p>
               	    
               <p>atra ca mṛttikeṣṭakāgrāvapāṃsūnāṃ vikalpaḥ |</p>
               	    
               <p><q class="blue">parīkṣakā niyoktavyās tulāmānaviśāradāḥ ||<br />
                     	    vaṇijo hemakārā śca kāṃsyakārās tathaiva ca |<br />
                     	    kāryaḥ parīkṣakair nityam avalambasamo dhaṭaḥ ||<br />
                     	    udakaṃ ca pradātavyaṃ dhaṭasyopari paṇḍitaiḥ |<br />
                     	    yasmin na plavate toyaṃ sa vijñeyaḥ samo dhaṭaḥ ||<br />
                     	    tolayitvā naraṃ pūrvaṃ paścāt tam avatārya tu |<br />
                     	    dhaṭaṃ tu kārayen nityaṃ patākādhvajaśobhitam ||<br />
                     	    tata āvāhayed devān vidhinānena mantravit |<br />
                     	    vāditratūryaghoṣaiś ca gandhamālyānulepanaiḥ ||<br />
                     	    prāṅmukhaḥ prāñjalir bhūtvā prāḍvivākas tato vadet |</q> (PiSm 94–99)
               </p>
               	    
               <p><q class="blue">ehy ehi bhagavan dharma asmin divye samāviśa ||<br />
                     	    sahito lokapālaiś ca vasvādityamarudgaṇaiḥ |<br />
                     	    āvāhya tu dhaṭe dharmaṃ paścād aṅgāni vinyaset ||<br />
                     	    indraṃ pūrvaṃ tu saṃsthāpya preteśaṃ dakṣiṇe tathā |<br />
                     	    varuṇaṃ paścime bhāge kuberaṃ cottare tathā ||<br />
                     	    agnyādilokapālāṃś ca koṇabhāgeṣu vinyaset |<br />
                     	    indraḥ pīto yamaḥ śyāmo varuṇaḥ sphaṭikaprabhaḥ ||<br />
                     	    kuberas tu suvarṇābho vahniś cāpi suvarṇabhaḥ |<br />
                     	    tathāiva nirṛtiḥ śyāmo vāyur dhūmraḥ praśasyate ||<br />
                     	    īśānas tu bhaved rakta evaṃ dhyāyet kramād imān |<br />
                     	    indrasya dakṣiṇe pārśve vasūn ārādhayed budhaḥ ||<br />
                     	    dharo dhruvas tathā soma āpaś caivānilo 'nalaḥ |<br />
                     	    pratyūṣaś ca prabhāsaś ca vasavo 'ṣṭau prakīrtitāḥ ||<br />
                     	    deveśeśānayor madhya ādityānāṃ tathā gaṇam |<br />
                     	    dhātāryamā ca mitraś ca varuṇo 'ṃśurbhagas tathā ||<br />
                     	    indro vivasvān pūṣā ca parjanyo daśamaḥ smṛtaḥ |<br />
                     	    tatas tvaṣṭā tato viṣṇur ajaghanyo jaghanyajaḥ ||<br />
                     	    ity ete dvādaśādityā nāmabhiḥ parikīrtitāḥ |<br />
                     	    agneḥ paścimabhāge tu rudrāṇām ayanaṃ viduḥ ||<br />
                     	    vīrabhadraś ca śambhuś ca giriśaś ca mahāyaśāḥ |<br />
                     	    ajaikapādahirbudhnyaḥ pinākī cāparājitaḥ ||<br />
                     	    bhavanādhīśvaraś caiva kapālī ca viśāṃ patiḥ |<br />
                     	    sthāṇur bhavaś ca bhagavān rudrās tv ekādaśa smṛtāḥ ||<br />
                     	    preteśarakṣomadhye tu mātṛsthānaṃ prakalpayet |<br />
                     	    brāhmī māheśvarī caiva kaumārī vaiṣṇavī tathā ||<br />
                     	    vārāhī caiva māhendrī cāmuṇḍā gaṇasaṃyutā |<br />
                     	    nirṛter uttare bhāge gaṇeśāyatanaṃ viduḥ ||<br />
                     	    varuṇasyottare bhāge marutāṃ sthānam ucyate |<br />
                     	    pavanaḥ sparśano vāyur anilo mārutas tathā ||<br />
                     	    prāṇaḥ prāṇeśajīvau ca maruto 'ṣṭau prakīrtitāḥ |<br />
                     	    dhaṭasyottarabhāge tu durgām āvāhayed budhaḥ ||<br />
                     	    etāsāṃ devatānāṃ tu svanāmnā pūjanaṃ viduḥ |<br />
                     	    bhūṣāvasānaṃ dharmāya dattvā cārghyādikaṃ kramāt ||<br />
                     	    arghyādipaścād aṅgānāṃ bhūṣāntam upakalpayet |<br />
                     	    gandhādikāṃ naivedyāntāṃ paricaryāṃ prakalpayet ||</q> iti | (PiSm 57–74)
               </p>
               	    
               <p>atra ca tulāṃ patākādhvajālaṃkṛtāṃ vidhāya tasyām ehy ehīti mantreṇa dharmam āvāhya
                  dharmāyārghyaṃ kalpayāmi nama ityādinā prayogeṇārghyapādyācamanīyamadhuparkācamanīyasnānavastrayajñopavītācamanīya-mukuṭakaṭakādibhūṣāntaṃ
                  dattvā indrādīnāṃ durgāntānāṃ praṇavādyaiḥ svanāmabhiś caturthyantair namontair arghyādibhūṣāntaṃ
                  padārthānusamayena dattvā dharmāya gandhapuṣpadhūpadīpanaivedyādi dattvā indrādīnāṃ
                  gandhādīni pūrvavad dadyāt | gandhapuṣpāṇi ca dhaṭapūjāyāṃ raktāni kāryāṇi | yathāha
                  <span class="red">nāradaḥ</span> |
               </p>
               	    
               <p><q class="blue">raktair gandhaiś ca mālyaiś ca dadhyapūpākṣatādibhiḥ |<br />
                     	    arcayet tu dhaṭaṃ pūrvaṃ tataḥ śiṣṭāṃs tu pūjayet ||</q> iti | (DhKo 475)
               </p>
               	    
               <p>indrādīnāṃ tu viśeṣānabhidhānād yathālābhaṃ raktair anyair vā pūjanam iti pūjākramaḥ
                  | etac ca sarvaṃ prāḍvivākaḥ kuryāt | yathoktam |
               </p>
               	    
               <p><q class="blue">prāḍvivākas tato vipro vedavedāṅgapāragaḥ |<br />
                     	    śrutavṛttopasaṃpannaḥ śāntacitto vimatsaraḥ ||<br />
                     	    satyasaṃdhaḥ śucir dakṣaḥ sarvaprāṇihite rataḥ |<br />
                     	    upoṣitaḥ śuddhavāsāḥ kṛtadantānudhāvanaḥ ||<br />
                     	    sarvāsāṃ devatānāṃ ca pūjāṃ kuryād yathāvidhi ||</q> (DhKo 475: Nārada)
               </p>
               	    
               <p>tathā ṛtvigbhiś caturbhiś catasṛṣu dikṣu laukikāgnau homaḥ kāryaḥ | yathāha |</p>
               	    
               <p><q class="blue">caturdikṣu tathā homaḥ kartavyo vedapāragaiḥ |<br />
                     	    ājyena haviṣā caiva samidbhir homasādhanaiḥ ||<br />
                     	    sāvitryā praṇavenātha svāhāntenaiva homayet ||</q> (PiSm 75–76)
               </p>
               	    
               <p>praṇavādikāṃ gāyatrīm uccārya punaḥ svāhākārāntaṃ praṇavam uccārya samidājyacarūn
                  pratyekam aṣṭottaraśataṃ juhuyād ity arthaḥ | evaṃ havanāntāṃ devapūjāṃ vidhāyānantaram
                  abhiyuktam arthaṃ vakṣyamāṇamantrasahitaṃ patre likhitvā tat patraṃ śodhya śirogataṃ
                  kuryāt | yathāha |
               </p>
               	    
               <p><q class="blue">yad artham abhiyuktaḥ syāl likhitvā taṃ tu patrake |<br />
                     	    mantreṇānena sahitaṃ tat kāryaṃ tu śirogatam ||</q> (PiSm 77)
               </p>
               	    
               <p>mantraś cāyam:</p>
               	    
               <p><q class="blue">ādityacandrāv anilo 'nalaś ca dyaur bhūmir āpo hṛdayaṃ yamaśca |<br />
                     	    ahaś ca rātriś ca ubhe ca saṃdhye dharmaś ca jānāti narasya vṛttam ||</q> iti | (PiSm 78)
               </p>
               	    
               <p>etac ca dharmāvāhanādi śirasi patrāropaṇāntam anuṣṭhānakāṇḍaṃ sarvadivyasādhāraṇam
                  | yathoktam |
               </p>
               	    
               <p><q class="blue">imaṃ mantravidhiṃ kṛtsnaṃ sarvadivyeṣu yojayet |<br />
                     	    āvāhanaṃ ca devānāṃ tathaiva parikalpayet ||</q> iti | (PiSm 58)
               </p>
               	    
               <p>anantaraṃ prāḍvivāko dhaṭam āmantrayet,</p>
               	    
               <p><q class="blue">dhaṭam āmantrayec caiva vidhinānena śāstravit |</q> (PiSm 99, note; DhKo 482)
               </p>
               	    
               <p>iti <span class="red">smaraṇāt</span> | mantrāś ca darśitāḥ:
               </p>
               	    
               <p><q class="blue">tvaṃ dhaṭa brahmaṇā sṛṣṭaḥ parīkṣārthaṃ durātmanām |<br />
                     	    dhakārād dharmamūrtis tvaṃ ṭakārāt kuṭilaṃ naram ||<br />
                     	    dhṛto bhāvayase yasmād dhaṭas tenābhidhīyase |<br />
                     	    tvaṃ vetsi sarvajantūnāṃ pāpāni sukṛtāni ca ||<br />
                     	    tvam eva deva jānīṣe na vidur yāni mānavāḥ |<br />
                     	    vyavahārābhiśasto 'yaṃ mānuṣaḥ śuddhim icchati ||<br />
                     	    tadenaṃ saṃśayād asmād dharmatas trātum arhasi ||</q> iti | (PiSm 100–3)
               </p>
               	    
               <p>śodhyas tu <q>tvaṃ tule</q> ityādinā pūrvoktena mantreṇa tulām āmantrayet | anantaraṃ prāḍvivākaḥ śirogatapatrakaṃ
                  śodhya yathāsthānaṃ niveśya ca dhaṭam āropayati,
               </p>
               	    
               <p><q class="blue">punar āropayet tasmiñ chirovasthitapatrakam |</q> (DhKo 484)
               </p>
               	    
               <p>iti <span class="red">smaraṇāt</span> | āropitaṃ ca vināḍīpañcakaṃ yāvat tathaivāvasthāpayet | tatkālaparīkṣāṃ ca jyotiḥśāstrābhijñaḥ
                  kuryāt |
               </p>
               	    
               <p><q class="blue">jyotirvid brāhmaṇaḥ śreṣṭaḥ kuryāt kālaparīkṣaṇaṃ |<br />
                     	    vināḍyaḥ pañca vijñeyāḥ parīkṣākālakovidaiḥ ||</q> (PiSm 104)
               </p>
               	    
               <p>iti <span class="red">smaraṇāt</span> | daśagurvakṣaroñcāraṇakālaḥ prāṇaḥ | ṣaṭprāṇā vināḍī | uktaṃ ca |
               </p>
               	    
               <p><q class="blue">daśaguruvarṇaḥ prāṇaḥ ṣaṭ prāṇāḥ syād vināḍikā tāsām |<br />
                     	    ṣaṣṭyā ghaṭī ghaṭīnāṃ ṣaṣṭyāhaḥ svāgnibhir dinair māsaḥ ||</q> iti | (DhKo 536, note)
               </p>
               	    
               <p>tasmiṃś ca kāle śuddhyaśuddhiparīkṣaṇārthaṃ śucayaḥ puruṣā rājñā niyoktavyāḥ | te
                  ca śuddhyaśuddhī kathayanti | yathoktaṃ <span class="red">pitāmahena</span> |
               </p>
               	    
               <p><q class="blue">sākṣiṇo brāhmaṇāḥ śreṣṭā yathādṛṣṭārthavādinaḥ |<br />
                     	    jñāninaḥ śucayo 'lubdhā niyoktavyā nṛpeṇa tu ||<br />
                     	    śaṃsanti sākṣiṇaḥ śreṣṭāḥ śuddhyaśuddhī nṛpe tadā ||</q> iti | (PiSm 105–6)
               </p>
               	    
               <p>śuddhyaśuddhinirṇayakāraṇaṃ coktam |</p>
               	    
               <p><q class="blue">tulito yadi vardheta sa śuddhaḥ syān na saṃśayaḥ |<br />
                     	    samo vā hīyamāno vā na sa śuddho bhaven naraḥ ||</q> iti | (NSm 20.12; PiSm 107)
               </p>
               	    
               <p>yat tu <span class="red">pitāmaha</span>vacanam |
               </p>
               	    
               <p><q class="blue">alpadoṣaḥ samo jñeyo bahudoṣas tu hīyate |</q> iti | (PiSm 108)
               </p>
               	    
               <p>tatra yady apy abhiyuktasyārthasyālpatvaṃ bahutvaṃ ca na divyenāvadhārayituṃ śakyate
                  tathāpi sakṛd amitapūrvatvenālpatvam asakṛn matipūrvatvena ca mahattvam iti daṇḍaprāyaścittālpatvamahattvam
                  avadhāryate | yadā cānupalakṣyamāṇadṛṣṭakāraṇa eva kakṣādīnāṃ chedo bhaṅgo vā bhavati
                  tadāpy aśuddhir eva |
               </p>
               	    
               <p><q class="blue">kakṣacchede tulābhaṅge dhaṭakarkaṭayos tathā |<br />
                     	    rajjucchede 'kṣabhaṅge vā tathaivāśuddhim ādiśet ||</q> (NSm C–284)
               </p>
               	    
               <p>iti <span class="red">smaraṇāt</span> | kakṣaṃ śikyatalam | karkaṭau tulāntayoḥ śikyādhārāv īṣadvakrāv āyasakīlakau karkaṭaśṛṅgsaṃnibhau
                  | akṣaḥ pādastambhayor upari niviṣṭas tulādhārapaṭṭaḥ | yadā tu dṛśyamānakāraṇaka
                  eṣāṃ bhaṅgas tadā punar āropayet,
               </p>
               	    
               <p><q class="blue">śikyādicchedabhaṅgeṣu punar āropayen naram |</q> (NSm–B 5.130)
               </p>
               	    
               <p>iti <span class="red">smaraṇāt</span> | tataś ca |
               </p>
               	    
               <p><q class="blue">ṛtvikpurohitācāryān dakṣiṇābhiś ca toṣayet |<br />
                     	    evaṃ kārayitā rājā bhuktvā bhogān manoramān ||<br />
                     	    mahatīṃ kīrtim āpnoti brahmabhūyāya kalpate ||</q> (PiSm 79–80)
               </p>
               	    
               <p>yadā tūktalakṣaṇaṃ dhaṭaṃ tathaiva sthāpayitum icchati tadā vāyasādyupaghātanirāsārthaṃ
                  kapāṭādisahitāṃ śālāṃ kuryāt,
               </p>
               	    
               <p><q class="blue">viśālām unnatāṃ śubhrāṃ ghaṭaśālāṃ tu kārayet |<br />
                     	    yatrasthā nopahanyeta śvabhiś caṇḍālavāyasaiḥ ||<br />
                     	    tatraiva lokapālādīn sarvān dikṣu niveśayet |<br />
                     	    trisandhyaṃ pūjayed etān gandhamālyānulepanaiḥ ||<br />
                     	    kapāṭabījasaṃyuktāṃ paricārakarakṣitām |<br />
                     	    mṛtpānīyāgnisaṃyuktām aśūnyāṃ kārayen nṛpaḥ ||</q> (PiSm 81–83)
               </p>
               	    
               <p>iti <span class="red">smaraṇāt</span> | bījāni yavavrīhyādīni || 2.100 || 2.101 || 2.102 ||
               </p>
               
               	    
               <p>iti dhaṭavidhiḥ ||</p>
               	  
               	  
               <div id="d1e21199">
                  	    
                  <p class="italic">idānīṃ kramaprāptam agnidivyam āha |</p>
                  
                  	    
                  <p id="YDh_2.103" class="bold">
                     	      karau vimṛditavrīher lakṣayitvā tato nyaset |<br />
                     	      saptāśvatthasya patrāṇi tāvat sūtreṇa veṣṭayet ||
                     	     <span class="ref">YDh_2.103</span></p>
                  
                  	    
                  <p>divyamātṛkoktasādhāraṇadharmeṣu satsu tulāvidhānoktadharmāvāhanādiśiraḥpatrāropaṇānte
                     ca vidhyante saty ayam agnividhau viśeṣaḥ | vimṛditavrīher vimṛditā vigharṣitā vrīhayaḥ
                     karābhyāṃ yenāsau vimṛditavrīhis tasya karau lakṣayitvā tilakālakavraṇakiṇādisthaneṣv
                     alaktakarasādināṅkiyatvā | yathāha <span class="red">nāradaḥ</span> |
                  </p>
                  	    
                  <p><q class="blue">hastakṣateṣu sarveṣu kuryād dhaṃsapadāni tu |</q> iti | (NSm C–301)
                  </p>
                  	    
                  <p>antantaraṃ saptāśvatthasya parṇāni hastayor añjalīkṛtayor nyaset,</p>
                  	    
                  <p><q class="blue">patrair añjalim āpūrya āśvatthaiḥ saptabhiḥ samaiḥ |</q> (DhKo 490: Nārada)
                  </p>
                  	    
                  <p>iti <span class="red">smaraṇāt</span> | tāni ca hastasahitāni sūtreṇa tāvad veṣṭayet | yāvanty aśvatthaparṇāni saptakṛtvo
                     veṣṭayed ity arthaḥ | sūtrāṇi ca sapta śuklāni bhavanti,
                  </p>
                  	    
                  <p><q class="blue">veṣṭayīta sitair hastau saptabhiḥ sūtratantubhiḥ |</q> (DhKo 490)
                  </p>
                  	    
                  <p>iti <span class="red">nārada</span>vacanāt | tathā sapta śamīpatrāṇi saptaiva dūrvāpatrāṇi cākṣatāṃś ca dadhyaktān akṣatāṃś
                     cāśvatthapatrāṇām upari vinyaset,
                  </p>
                  	    
                  <p><q class="blue">sapta pippalapatrāṇi śamīpatrāṇy athākṣatān |<br />
                        	    dūrvāyāḥ sapta patrāṇi dadhyaktāṃś cākṣatān nyaset ||</q></p>
                  	    
                  <p>iti <span class="red">smaraṇāt</span> | tathā kusumāni ca vinyaset,
                  </p>
                  	    
                  <p><q class="blue">sapta pippalapatrāṇy akṣatān sumano dadhi |<br />
                        	    hastayor nikṣipet tatra sūtreṇāveṣṭanaṃ tathā ||</q> (DhKo 498)
                  </p>
                  	    
                  <p>iti <span class="red">pitāmaha</span>vacanāt | sumanasaḥ puṣpāṇi | yad api <span class="red">smaraṇam</span>,
                  </p>
                  	    
                  <p><q class="blue">ayas taptaṃ tu pāṇibhyām arkapatrais tu saptabhiḥ |<br />
                        	    antarhitaṃ haran śuddhas tv adagdhaḥ saptame pade ||</q> (DhKo 498: Hārīta)
                  </p>
                  	    
                  <p>iti, tad aśvatthapatrābhāve 'rkapatraviṣayaṃ veditavyam | aśvatthapatrāṇāṃ <span class="red">pitāmaha</span>praśaṃsāvacanena mukhyatvāvagamāt:
                  </p>
                  	    
                  <p><q class="blue">pippalāj jāyate vahniḥ pippalo vṛkṣarāṭ smṛtaḥ |<br />
                        	    atas tasya tu patrāṇi hastayor vinyased budhaḥ ||</q> iti || (PiSm 119) 2.103 ||
                  </p>
                  
                  	    
                  <p class="italic">kartur agnyabhimantraṇam āha |</p>
                  
                  	    
                  <p id="YDh_2.104" class="bold">
                     	      tvam agne sarvabhūtānām antaś carasi pāvaka |<br />
                     	      sākṣivat puṇyapāpebhyo brūhi satyaṃ kave mama ||
                     	     <span class="ref">YDh_2.104</span></p>
                  
                  	    
                  <p>he agne, tvaṃ sarvabhūtānāṃ jarāyujāṇḍajasvedajodbhijjānām antaḥ śarīrābhyantare carasi
                     upabhuktānnapānādīnāṃ pācakatvena vartase | pāvaka śuddhiheto kave krāntadarśin sākṣivat
                     puṇyapāpebhyaḥ satyaṃ brūhi | puṇyapāpebhya iti lyablope pañcamī | puṇyapāpāny avekṣya
                     satyaṃ brūhi darśayety arthaḥ | ayaḥpiṇḍe tribhis tāpaiḥ saṃtapte saṃdaṃśena purata
                     ānīte kartā paścimamaṇḍale prāṅmukhas tiṣṭhan anena mantreṇāgniṃ abhimantrayet | yathāha
                     <span class="red">nāradaḥ</span> |
                  </p>
                  	    
                  <p><q class="blue">agnivarṇam ayaḥpiṇḍaṃ sasphuliṅgam surañjitam |<br />
                        	    tāpe tṛtīye saṃtāpya brūyāt satyapuraskṛtam ||</q> iti | (NSm–C 289, 290)
                  </p>
                  	    
                  <p>asyārthaḥ: lohaśuddhyarthaṃ sutaptaṃ lohapiṇḍam udake nikṣipya punaḥ saṃtāpyodake
                     nikṣipya ṭrtīye tape saṃtāpya saṃdaṃśena gṛhītvā purata ānīte satyapuraskṛtaṃ satyaśabdayuktaṃ
                     <q>tvam agne sarvabhūtānām</q> ityādimantraṃ kartā brūyād iti || prāḍvivākas tu maṇḍalabhūbhāgād dakṣiṇapradeśe
                     laukikam agnim upasamādhāya <q>agnaye pāvakāya svāhā</q> ity ājyenāṣṭottaraśatavāraṃ juhuyāt,
                  </p>
                  	    
                  <p><q class="blue">śāntyarthaṃ juhuyād agnau ghṛtam aṣṭottaraṃ śatam |</q> (DhKo 496: Pitāmaha)
                  </p>
                  	    
                  <p>iti <span class="red">smaraṇāt</span> | hutvā ca tasminn agnāv ayaḥpiṇḍaṃ pakṣipya tasmiṃs tāpyamāne dharmāvāhanādihavanāntaṃ
                     pūrvoktaṃ vidhiṃ vidhāya tṛtīye tāpe vartamāne ayaḥpiṇḍam agnim ebhir mantrair abhimantrayet:
                  </p>
                  	    
                  <p><q class="blue">tvam agne vedāś catvāras tvaṃ ca yajñeṣu hūyase |<br />
                        	    tvaṃ mukhaṃ sarvadevānāṃ tvaṃ mukhaṃ brahmavādinām ||<br />
                        	    jaṭharastho hi bhūtānāṃ tato vetsi śubhāśubham |<br />
                        	    pāpaṃ punāsi vai yasmāt tasmāt pāvaka ucyate ||<br />
                        	    pāpeṣu darśayātmānam arciṣmān bhava pāvaka |<br />
                        	    atha vā śuddhabhāveṣu śīto bhava hutāśana ||<br />
                        	    tvam agne sarvadevānām antaś carasi sākṣavat |<br />
                        	    tvam eva deva jānīṣe na vidur yāni mānavāḥ |<br />
                        	    vyavahārābhiśasto 'yaṃ mānuṣaḥ śuddhim icchati |<br />
                        	    tad enaṃ saṃśayād asmād dharmatas trātum arhasi ||</q> iti || (PiSm 123–27) 2.104 ||
                  </p>
                  
                  	    
                  <p class="italic">api ca |</p>
                  
                  	    
                  <p id="YDh_2.105" class="bold">
                     	      tasyety uktavato lauhaṃ pañcāśatpalikaṃ samam |<br />
                     	      agnivarṇaṃ nyaset piṇḍaṃ hastayor ubhayor api ||
                     	     <span class="ref">YDh_2.105</span></p>
                  
                  	    
                  <p>tasya kartur ity uktavataḥ <q>tvam agne sarvabhūtānām</q> ityādibhir mantrair abhimantraṇaṃ kṛtavato lauhaṃ lohavikāraṃ piṇḍaṃ pañcāśatpalikaṃ
                     pañcāśatpalasaṃmitaṃ samam asrarahitam, sarvataś ca samaṃ vṛttaṃ ślakṣṇaṃ tathāṣṭāṅgulāyāmam
                     |
                  </p>
                  	    
                  <p><q class="blue">asrahīnaṃ samaṃ kṛtvā aṣṭāṅgulam ayomayam |<br />
                        	    piṇḍaṃ tu tāpayed agnau pañcāśatpalikaṃ samam ||</q> (PiSm 121)
                  </p>
                  	    
                  <p>iti <span class="red">pitāmaha</span>smaraṇāt | agnivarṇam agnisadṛśam ubhayor hastayor aśvatthapatradadhidūrvādyantaritayor
                     nyasen nikṣipet prāḍvivākaḥ || 2.105 ||
                  </p>
                  
                  	    
                  <p class="italic">tataḥ kiṃ kuryād ity ata āha |</p>
                  
                  	    
                  <p class="bold">sa tam ādāya saptaiva maṇḍalāni śanair vrajet | <span class="ref">YDh_2.106ab</span></p>
                  
                  	    
                  <p>sa puruṣas taṃ taptalohapiṇḍaṃ añjalinā gṛhītvā sapta maṇḍalāni śanair vrajet | evakāreṇa
                     maṇḍaleṣv eva padanyāsaṃ maṇḍalān atikramaṇaṃ ca darśayati | yathāha <span class="red">pitāmahaḥ</span> |
                  </p>
                  	    
                  <p><q class="blue">na maṇḍalam atikrāmen nāpy arvāk sthāpayet padam |</q> iti | (PiSm 129)
                  </p>
                  
                  	    
                  <p class="italic">saptaiva maṇḍalāni śanair vrajed ity uktam | tatraikaikaṃ maṇḍalaṃ kiṃpramāṇakaṃ maṇḍalayor
                     antaraṃ ca kiyatpramāṇakam ity ata āha |
                  </p>
                  
                  	    
                  <p class="bold">ṣoḍaśāṅgulakaṃ jñeyaṃ maṇḍalaṃ tāvad antaram || <span class="ref">YDh_2.106cd</span></p>
                  
                  	    
                  <p>ṣoḍaśa aṅgulāni yasya tat ṣoḍaśāṅgulakam | ṣoḍaśāṅgulapramāṇaṃ maṇḍalaṃ boddhavyam
                     | maṇḍalayor antaram madhyaṃ ca tāvad eva ṣoḍaśāṅgulakam eva | <q>sapta maṇḍalāni vrajed</q> iti vadatā prathamam avasthānamaṇḍalam ekamuktam | ataś cāṣṭamaṇḍalāni ṣoḍaśāṅgulakāni
                     maṇḍalānām antarāṇi madhyānīty arthaḥ | maṇḍalāntarāṇi tu sapta tāvat pramāṇāni |
                     etad eva <span class="red">nāradena</span> parisaṃkhyāyoktam |
                  </p>
                  	    
                  <p><q class="blue">dvātriṃśadaṅgulaṃ prāhur maṇḍalān maṇḍalāntaram |<br />
                        	    aṣṭābhir maṇḍalair evam aṅgulānāṃ śatadvayam |</q> (NSm–C 285–6)
                  </p>
                  	    
                  <p><q class="blue">catvāriṃśat samadhikaṃ bhūmer aṅgulamānataḥ ||</q> iti | (DhKo 489)
                  </p>
                  	    
                  <p>ayam arthaḥ | avasthānamaṇḍalāt ṣoḍaśāṅgulān maṇḍalāntaram anyan maṇḍalam | dvitīyādy
                     ekam ekaṃ dvātriṃśadaṅgulaṃ sāntarālaṃ tad evam avasthānamaṇḍalaṃ ṣoḍaśāṅgulam | gantavyāni
                     ca sapta maṇḍalāni sāntarālāni dvātriṃśadaṅgulāni | evam aṣṭābhir maṇḍalaiś catvāriṃ<del>daśadhikaṃ</del> śatadvayaṃ bhūmer aṅgulam ānato 'ṅgulamānam iti sārvavibhaktikas tasiḥ | asmiṃs tu
                     pakṣe 'vasthānamaṇḍalaṃ ṣoḍaśāṅgulaṃ vidhāya dvātriṃśadaṅgulapramāṇānāṃ saptānāṃ sāntarālamaṇḍalabhūbhāgānām
                     ekam ekaṃ bhūbhāgāṃ dvidhā vibhajyāntarālabhūbhāgān ṣoḍaśāṅgulapramāṇān vihāya maṇḍalabhūbhāgeṣu
                     ṣoḍaśāṅgulapramāṇeṣu gantṛpadapramāṇāni sapta maṇḍalāni kāryāṇi | tathā <span class="red">tenai</span>voktam|
                  </p>
                  	    
                  <p><q class="blue">maṇḍalasya pramāṇaṃ tu kuryāt tatpadasaṃmitam |</q> iti |
                  </p>
                  	    
                  <p>yat tu <span class="red">pitāmahen</span>oktam,
                  </p>
                  	    
                  <p><q class="blue">kārayen maṇḍalāny aṣṭau purastān navamaṃ tathā |<br />
                        	    āgneyaṃ maṇḍalaṃ cādyaṃ dvitīyaṃ vāruṇaṃ smṛtam ||<br />
                        	    tṛtīyaṃ vāyudaivatyaṃ caturthaṃ yamadaivatam |<br />
                        	    pañcamaṃ tv indradaivatyaṃ ṣaṣṭaṃ kauberam ucyate ||<br />
                        	    saptamaṃ somadaivatyaṃ sāvitraṃ tv aṣṭamaṃ tathā |<br />
                        	    navamaṃ sarvadaivatyam iti divyavido viduḥ ||<br />
                        	    dvātriṃśadaṅgulaṃ prāhur maṇḍalān maṇḍalāntaram |<br />
                        	    aṣṭābhir maṇḍalair evam aṅgulānāṃ śatadvayam ||<br />
                        	    ṣaṭpañcāśatsamadhikaṃ bhūmes tu parikalpanā |<br />
                        	    kartuḥ padasamaṃ kāryaṃ maṇḍalaṃ tu pramāṇataḥ ||<br />
                        	    maṇḍale maṇḍale deyāḥ kuśāḥ śāstrapracoditāḥ ||</q> (PiSm 109–16)
                  </p>
                  	    
                  <p>iti, tatra navamaṃ sarvadaivatyam aparimitāṅgulapramāṇaṃ maṇḍalaṃ vihāyāṣṭābhir maṇḍalair
                     aṣṭābhiś cāntarālaiḥ pratyekaṃ ṣoḍaśāṅgulapramāṇair aṅgulānāṃ ṣaṭpañcāśadadhikaṃ śatadvayaṃ
                     saṃpadyate | tatrāpi gantavyāni saptaiva maṇḍalāni | yataḥ prathame tiṣṭhati navame
                     kṣipatīti na virudhyate | aṅgulapramāṇaṃ ca:
                  </p>
                  	    
                  <p><q class="blue">tiryag yavodarāṇy aṣṭāv ūrdhvā vā vrīhayas trayaḥ |<br />
                        	    pramāṇam aṅgulasyoktaṃ vitastir dvādaśāṅgulā ||<br />
                        	    hasto vitastidvitayaṃ daṇḍo hastacatuṣṭayam |<br />
                        	    tatsahasradvayaṃ krośo yojanaṃ taccatuṣṭayam ||</q> (DhKo 534)
                  </p>
                  	    
                  <p>iti boddhavyam || 2.106 ||</p>
                  
                  	    
                  <p class="italic">sapta maṇḍalāni gatvā kiṃ kartavyam ity ata āha |</p>
                  
                  	    
                  <p class="bold">muktvāgniṃ mṛditavrīhir adagdhaḥ śuddhim āpnuyāt | <span class="ref">YDh_2.107ab</span></p>
                  
                  	    
                  <p>aṣṭame maṇḍale sthitvā navame maṇḍale 'gnitaptam ayaḥpiṇḍaṃ tyaktvā vrīhīn karābhyāṃ
                     mardayitvādagdhahastaś cec chuddhim āpnuyāt | dagdhahastaś ced aśuddha ity arthasiddham
                     | yas tu saṃtrāsāt praskhalan hastābhyām anyatra dahyate tathāpy aśuddho na bhavati
                     | yathāha <span class="red">kātyāyanaḥ</span> |
                  </p>
                  	    
                  <p><q class="blue">praskhalann abhiśastaś cet sthānād anyatra dahyate |<br />
                        	    adagdhaṃ taṃ vidur devās tasya bhūyo 'pi dāpayet ||</q> iti | (KSm 441)
                  </p>
                  
                  	    
                  <p class="bold">antarā patite piṇḍe saṃdehe vā punar haret || <span class="ref">YDh_2.107cd</span></p>
                  
                  	    
                  <p>yadā gacchato 'ntarāṣṭamamaṇḍalād arvāg eva piṇḍaḥ patati dagdhādagdhatve vā saṃśayas
                     tadā punar hared ity arthaprāptam uktam | tatra cāyam anuṣṭḥānakramaḥ | pūrvedyur
                     bhūśuddhiṃ vidhāyāparedyur maṇḍalāni yathāśāstraṃ nirmāya maṇḍalādhidevatāś ca mantrais
                     tatra tatra saṃpūjyāgnim upasamādhāya śāntihomaṃ nirvartyāgnāv ayaḥpiṇḍaṃ nidhāya
                     dharmāvāhanādisarvadevatāpūjāṃ havanāntāṃ nirvartya upoṣitasya snātasyārdravāsasaḥ
                     paścime maṇḍale tiṣṭhato vrīhimardanādikarasaṃskāraṃ vidhāya pratijñāpatraṃ samantrakaṃ
                     kartuḥ śirasi baddhvā prāḍvivākas tṛtīye tāpe 'gnim abhimantrya taptam ayaḥpiṇḍaṃ
                     saṃdeśena gṛhītvā kartrabhimantritaṃ tasyāñjalau nidadhyāt | so 'pi maṇḍalāni sapta
                     gatvā navame maṇḍale prakṣipyādagdhaḥ śuddho bhavatīti || 2.107 ||
                  </p>
                  
                  	    
                  <p>ityagnividhiḥ ||</p>
                  	  
               </div>
               	  
               <div id="d1e21630">
                  	    
                  <p class="italic">saṃpraty udakavidhim āha |</p>
                  
                  	    
                  <p id="YDh_2.108" class="bold">
                     	      satyena mābhirakṣa tvaṃ varuṇety abhiśāpya kam |<br />
                     	      nābhidaghnodakasthasya gṛhītvorū jalaṃ viśet ||
                     	     <span class="ref">YDh_2.108</span></p>
                  
                  	    
                  <p>he varuṇa satyena mām abhirakṣa tvam ity anena mantreṇa kam udakam abhiśāpyābhimantrya
                     nābhidaghnodakasthasya nābhipramāṇodakasthitasya puruṣasyorū gṛhītvā śodhyo jalaṃ
                     praviśet jale nimajjet | etac ca varuṇapūjāyāṃ satyām,
                  </p>
                  	    
                  <p><q class="blue">gandhamālyaiḥ surabhibhir madhukṣīraghṛtādibhiḥ |<br />
                        	    varuṇāya prakurvīta pūjām ādau samāhitaḥ ||</q> (NSm 501)
                  </p>
                  	    
                  <p>iti <span class="red">nārada</span>smaraṇāt | tathā sādhāraṇadharmeṣu dharmāvāhanādisakaladevatāpūjāhomasamantrakapratijñāpatraśironiveśanānteṣu
                     satsu ca | tathā,
                  </p>
                  	    
                  <p><q class="blue">toya tvaṃ prāṇināṃ prāṇaḥ sṛṣṭer ādyaṃ tu nirmitam |<br />
                        	    śuddheś ca kāraṇaṃ proktam dravyāṇāṃ dehināṃ tathā ||<br />
                        	    atas tvaṃ darśayātmānaṃ śubhāśubhaparikṣaṇe ||</q> (PiSm 139–40)
                  </p>
                  	    
                  <p>iti prāḍvivākenodakābhimantraṇe kṛte śodhyaḥ <q>satyena mābhirakṣa tvaṃ varuṇa</q> iti jalaṃ prārthayet | udakasthānāni ca <span class="red">nāradeno</span>ktāni |
                  </p>
                  	    
                  <p><q class="blue">nadīṣu tanuvegāsu sāgareṣu vaheṣu ca |<br />
                        	    hradeśu devakhāteṣu taḍāgeṣu saraḥsu ca ||</q> iti | (NSm–C 305)
                  </p>
                  	    
                  <p>tathā <span class="red">pitāmahen</span>āpi |
                  </p>
                  	    
                  <p><q class="blue">sthiratoye nimajjeta na grāhiṇi na cālpake |<br />
                        	    tṛṇaśaivālarahite jalaukāmatsyavarjite ||<br />
                        	    devakhāteṣu yat toyaṃ tasmin kuryād viśodhanam |<br />
                        	    āhāryaṃ varjayen nityaṃ śīghragāsu nadīṣu ca ||<br />
                        	    āviśet salile nityam ūrmipaṅkavivarjite |</q> iti | (PiSm 134–36)
                  </p>
                  	    
                  <p>āhāryaṃ taḍāgādibhya āhṛtaṃ tāmrakaṭāhādikṣiptaṃ jalam | nābhipramāṇodakasthaś ca
                     yajñiyavṛkṣodbhavāṃ dharmasthūṇām avaṣṭabhya prāṅmukhas tiṣṭhet,
                  </p>
                  	    
                  <p><q class="blue">udake prāṅmukhas tiṣṭhed dharmasthūṇāṃ pragṛhya ca |</q> (DhKo 505)
                  </p>
                  	    
                  <p>iti <span class="red">smaraṇāt</span> || 2.108 ||
                  </p>
                  
                  	    
                  <p class="italic">tataḥ kiṃ kartavyam ity ata āha |</p>
                  
                  	    
                  <p id="YDh_2.109" class="bold">
                     	      samakālam iṣuṃ muktam ānīyān yo javī naraḥ |<br />
                     	      gate tasmin nimagnāṅgaṃ paśyec cec chuddhim āpnuyāt ||
                     	     <span class="ref">YDh_2.109</span></p>
                  
                  	    
                  <p>nimajjanasamakālaṃ gate tasmin javiny ekasmin puruṣe anyo javī śarapātasthānasthitaḥ
                     pūrvamuktam iṣum ānīya jale nimagnāṅgaṃ yadi paśyati tadā sa śuddho bhavati | etad
                     uktaṃ bhavati: triṣu śareṣu mukteṣv eko vegavān madhyamaśarapātasthānaṃ gatvā tam
                     ādāya tatraiva tiṣṭhati | anyas tu puruṣo vegavān śaramokṣasthāne toraṇamūle tiṣṭhati
                     | evaṃ sthitayos tṛtīyasyāṃ karatālikāyāṃ śodhyo nimajjati | tatsamakālam eva toraṇamūlasthito
                     'pi drutataraṃ madhyaśarapātasthānaṃ gacchati | śaragrāhī ca tasminprāpte drutataraṃ
                     toraṇamūlaṃ prāpyāntarjalagataṃ yadi na paśyati tadā śuddho bhavatīti | etad eva spaṣṭīkṛtaṃ
                     <span class="red">pitāmahena</span> |
                  </p>
                  	    
                  <p><q class="blue">gantuś cāpi ca kartuś ca samaṃ gamanamajjanam |<br />
                        	    gacchet toraṇamūlāt tu lakṣyasthānaṃ javī naraḥ ||<br />
                        	    tasmin gate dvitīo 'pi vegād ādāya sāyakam |<br />
                        	    gacchet toraṇamūlaṃ tu yataḥ sa puruṣo gataḥ ||<br />
                        	    āgatas tu śaragrāhī na paśyati yadā jale |<br />
                        	    antarjalagataṃ samyak tadā śuddhaṃ vinirdiśet ||</q> iti | (PiDh 142–44)
                  </p>
                  	    
                  <p>javinoś ca puruṣayor nirdhāraṇaṃ kṛtaṃ <span class="red">nāradena</span> |
                  </p>
                  	    
                  <p><q class="blue">pañcāśato dhāvakānāṃ yau syātām adhikau jave |<br />
                        	    tau ca tatra niyoktavyau śarānayanakāraṇāt ||</q> iti | (DhKo 501; NSm 20.26* add)
                  </p>
                  	    
                  <p>toraṇaṃ ca nimajjanasamīpasthāne same śodhyakarṇapramāṇocchritaṃ kāryam,</p>
                  	    
                  <p><q class="blue">gatvā tu taj jalasthānaṃ taṭe toraṇam ucchritam |<br />
                        	    kurvīta karṇamātraṃ tu bhūmibhāge same śucau ||</q> (DhKo 500)
                  </p>
                  	    
                  <p>iti <span class="red">nārada</span>smaraṇāt | śaratrayaṃ vaiṇavaṃ ca dhanur maṅgaladravyaiḥ śvetapuṣpādibhiḥ prathamaṃ
                     saṃpūjayet,
                  </p>
                  	    
                  <p><q class="blue">śarān saṃpūjayet pūrvaṃ vaiṇavaṃ ca dhanus tathā |<br />
                        	    maṅgalair dhūpapuṣpaiś ca tataḥ karma samācaret ||</q> (PiSm 133)
                  </p>
                  	    
                  <p>iti <span class="red">pitāmaha</span>vacanāt |dhanuṣaḥ pramāṇaṃ lakṣyasthānaṃ ca <span class="red">nāradeno</span>ktam |
                  </p>
                  	    
                  <p><q class="blue">krūraṃ dhanuḥ saptaśataṃ madhyamaṃ ṣaṭśataṃ smṛtam |<br />
                        	    mandaṃ pañcaśataṃ jñeyam eṣa jñeyo dhanurvidhiḥ ||<br />
                        	    madhyamena tu cāpena prakṣipec ca śaratrayam |<br />
                        	    hastānāṃ tu śate sārdhe lakṣyaṃ kṛtvā vicakṣaṇaḥ ||<br />
                        	    nyūnādhike tu doṣaḥ syāt kṣipataḥ sāyakāṃs tathā ||</q> iti | (DhKo 501)
                  </p>
                  	    
                  <p>aṅgulānāṃ saptādhikaṃ śataṃ saptaśataṃ krūraṃ dhanuḥ | evaṃ ṣaṭśataṃ pañcaśataṃ ca
                     | evaṃ caikādaśāṅgulādhikaṃ hastacatuṣṭayaṃ krūrasya dhanuṣaḥ pramāṇam, madhyamasya
                     daśāṅgulādhikam, mandasya navāṅgulādhikam ity uktaṃ bhavati | śarāś cānāyasāgrā vaiṇavāḥ
                     kāryāḥ,
                  </p>
                  	    
                  <p><q class="blue">śarāṃś cānāyasāgrāṃs tu prakurvīta viśuddhaye |<br />
                        	    veṇukāṇḍamayāṃś caiva kṣeptā tu sudṛḍhaṃ kṣipet ||</q> (KSm 442)
                  </p>
                  	    
                  <p>iti <span class="red">smaraṇāt</span> | kṣeptā kṣatriyas tadvṛttir vā brāhmaṇaḥ sopavāso niyoktavyaḥ | yathāha |
                  </p>
                  	    
                  <p><q class="blue">kṣeptā ca kṣatriyaḥ proktas tadvṛttir brāhmaṇo 'pi vā |<br />
                        	    akrūrahṛdayaḥ śāntaḥ sopavāsas tataḥ kṣipet ||</q> iti | (PiSm 141)
                  </p>
                  	    
                  <p>triṣu mukteṣu madhyamaḥ śaro grāhyaḥ,</p>
                  	    
                  <p><q class="blue">teṣām ca proṣitānāṃ ca śarāṇāṃ śāstracodanāt |<br />
                        	    madhyamas tu śaro grāhyaḥ puruṣeṇa balīyasā ||</q> (PiSm 134 note; DhKo 504)
                  </p>
                  	    
                  <p>iti <span class="red">vacanāt</span> | tatrāpi patanasthānād ānetavyo na sarpaṇasthānāt,
                  </p>
                  	    
                  <p><q class="blue">śarasya patanaṃ grāhyaṃ sarpaṇaṃ tu vivarjayet |<br />
                        	    sarpan sarpan śaro yāyād dūrād dūrataraṃ yataḥ |</q> (PiSm 146)
                  </p>
                  	    
                  <p>iti <span class="red">vacanāt</span> | vāte ca pravāyati viśamādideśe ca śaramokṣo na kartavyaḥ,
                  </p>
                  	    
                  <p><q class="blue">iṣuṃ na prakṣiped vidvān mārute cātivāyati |<br />
                        	    viṣame bhūpradeśe ca vṛkṣasthānasamākule ||<br />
                        	    tṛṇagulmalatāvallīpaṅkapāṣāṇasaṃyute ||</q> (PiSm 147–48)
                  </p>
                  	    
                  <p>iti <span class="red">pitāmaha</span>vacanāt | <q>nimagnāṅgaṃ paśyec cec chuddhim āpnuyāt</q> (YDh 2.109) iti vadatā unmajjitāṅgasyāśuddhir darśitā | sthānāntaragamane cāśuddhiḥ <span class="red">pitāmaheno</span>ktā,
                  </p>
                  	    
                  <p><q class="blue">anyathā na viśuddhiḥ syād ekāṅgasyāpi darśanāt |</q> iti |
                  </p>
                  	    
                  <p><q class="blue">sthānād vānyatra gamanād yasmin pūrvaṃ niveśitaḥ ||</q> iti
                  </p>
                  	    
                  <p><q>ekāṅgasyāpi darśanād</q> iti ca, karṇādyabhiprāyeṇa,
                  </p>
                  	    
                  <p><q class="blue">śiromātraṃ tu dṛśyeta na karṇau nāpi nāsikā |<br />
                        	    apsu praveśane yasya śuddhaṃ tam api nirdiśet ||</q> (PiSm 145)
                  </p>
                  	    
                  <p>iti viśeṣābhidhānāt | ayam atra prayogakramaḥ: uktalakṣaṇajalāśayasaṃnidhāv uktalakṣaṇaṃ
                     toraṇaṃ vidhāya uktapramāṇe deśe lakṣyaṃ nidhāya toraṇasaṃnidhau saśaraṃ dhanuḥ saṃpūjya
                     jalāśaye varuṇam āvāhya pūjayitvā tattīre dharmādiṃś ca devān havanāntam iṣṭvā śodhyasya
                     śirasi pratijñāpatram ābadhya prāḍvivāko jalam abhimantrayet <q>toya tvaṃ prāṇināṃ prāṇaḥ</q> ityādinā mantreṇa | atha śodhyaḥ <q>satyena</q> ityādinā mantreṇa jalam abhimantrya gṛhītasthūṇasya nābhimātrodakāvasthitasya balīyasaḥ
                     puruṣasya samīpam upasarpati | atha śareṣu triṣu mukteṣu madhyamaśarapātasthāne madhyamaṃ
                     śaraṃ gṛhītvā javiny ekasmin puruṣe sthite anyasmiṃś ca toraṇamūle sthite prāḍvivākena
                     tālatraye datte yugapadgamanamajjanam atha śarānayanam iti || 2.109 ||
                  </p>
                  
                  	    
                  <p>ity udakavidhiḥ ||</p>
                  	  
               </div>
               	  
               <div id="d1e22021">
                  	    
                  <p class="italic">idānīṃ viṣavidhānam āha |</p>
                  
                  	    
                  <p class="bold">tvaṃ viṣa brahmaṇaḥ putraḥ satyadharme vyavasthitaḥ | <span class="ref">YDh_2.110ab</span></p>
                  	    
                  <p id="YDh_2.111" class="bold">
                     	      trāyasvāsmād abhīśāpāt satyena bhava me 'mṛtam || 2.110cd evam uktvā viṣaṃ śārṅgaṃ
                     bhakṣayed dhimaśailajam |<br />
                     	      yasya vegair vinā jīryec chuddhiṃ tasya vinirdiśet |
                     	     <span class="ref">YDh_2.111</span></p>
                  
                  	    
                  <p><q>tvaṃ viṣa</q> ityādimantreṇa viṣam abhimantrya kartā viṣaṃ himaśailajaṃ śṛṅgabhavaṃ bhakṣayet |
                     tac ca bhakṣitaṃ sat yasya viṣavegair vinā jīryati sa śuddho bhavati | viṣavego nāma
                     dhātor dhātvantaraprāptiḥ |
                  </p>
                  	    
                  <p><q class="blue">dhator dhātvantaraprāptir viṣavega iti smṛtaḥ |</q></p>
                  	    
                  <p>iti <span class="red">vacanāt</span> | dhātavaś ca tvagasṛṅmāṃsamedo'sthimajjāśukrāṇīti sapta | evaṃ ca saptaiva viṣavegā
                     bhavanti | teṣāṃ ca lakṣaṇāni pṛthag eva <span class="red">viṣatantre</span> kathitāni:
                  </p>
                  	    
                  <p><q class="blue">vego romāñcamādyo racayati viṣajaḥ svedavaktropaśoṣau<br />
                        	    tasyordhvam tatparau dvau vapuṣi janayato varṇabhedapravepau |<br />
                        	    yo vegaḥ pañcamo 'sau nayati vivaśatāṃ kaṇṭhabhaṅgaṃ ca hikkāṃ<br />
                        	    ṣaṣṭho niḥśvāsamohau vitarati ca mṛtiṃ saptamo bhakṣakasya ||</q> iti |
                  </p>
                  	    
                  <p>atra ca mahādevasya pūjā kartavyā | yathāha <span class="red">nāradaḥ</span> |
                  </p>
                  	    
                  <p><q class="blue">dadyād viṣaṃ sopavāso devabrāhmaṇasaṃnidhau |<br />
                        	    dhūpopahāramantraiś ca pūjayitvā maheśvaram ||</q> iti | (DhKo 508)
                  </p>
                  	    
                  <p>prāḍvivākaḥ kṛtopavāso mahādevaṃ pūjayitvā tasya purato viṣaṃ vyavasthāpya dharmādipūjāṃ
                     havanāntāṃ vidhāya pratijñāpatraṃ śodhyasya śirasi nidhāya viṣam abhimantrayate,
                  </p>
                  	    
                  <p><q class="blue">tvaṃ viṣa brahmaṇā sṛṣṭaṃ parīkṣārthaṃ durātmanām |<br />
                        	    pāpānāṃ darśayātmānaṃ śuddhānām amṛtaṃ bhava ||<br />
                        	    mṛtyumūrte viṣa tvaṃ hi brahmaṇā parinirmitam |<br />
                        	    trāyasvainaṃ naraṃ pāpāt satyenāsyāmṛtaṃ bhava ||</q> iti | (PiSm 152–53)
                  </p>
                  	    
                  <p>evam abhimantrya dakṣiṇābhimukhāvasthitāya dadyāt,</p>
                  	    
                  <p><q class="blue">dvijānāṃ saṃnidhāv eva dakṣiṇābhimukhe sthite |<br />
                        	    udaṅmukhaḥ prāṅmukho vā viṣaṃ dadyāt samāhitaḥ ||</q> (DhKo 508)
                  </p>
                  	    
                  <p>iti <span class="red">nārada</span>vacanāt | viṣaṃ ca vatsanābhādi grāhyam,
                  </p>
                  	    
                  <p><q class="blue">śṛṅgiṇo vatsanābhasya himajasya viṣasya vā ||</q> (PiSm 149)
                  </p>
                  	    
                  <p>iti <span class="red">pitāmaha</span>vacanāt | varjyāni ca <span class="red">tenai</span>voktāni:
                  </p>
                  	    
                  <p><q class="blue">cāritāni ca jīrṇāni kṛtrimāṇi tathāiva ca |<br />
                        	    bhūmijāni ca sarvāṇi viṣāṇi parivarjayet ||</q> iti | (PiSm 150)
                  </p>
                  	    
                  <p>tathā <span class="red">nāradenā</span>pi:
                  </p>
                  	    
                  <p><q class="blue">bhraṣṭaṃ ca cāritaṃ caiva dhūpitaṃ miśritaṃ tathā |<br />
                        	    kālakūṭam alābuṃ ca viṣaṃ yatnena varjayet ||</q> iti | (NSm 20.34)
                  </p>
                  	    
                  <p>kālaś ca <span class="red">nāradeno</span>ktaḥ:
                  </p>
                  	    
                  <p><q class="blue">tolayitvepsitaṃ kāle deyaṃ tad dhi himāgame |<br />
                        	    nāparāhne na madhyāhne na saṃdhyāyāṃ tu dharmavit ||</q> iti | (DhKo 507)
                  </p>
                  	    
                  <p>kālāntare tūktapramāṇād alpaṃ deyam,</p>
                  	    
                  <p><q class="blue">varṣe caturyavā mātrā grīṣme pañcayavā smṛtā |<br />
                        	    hemante sā saptayavā śarady alpā tato 'pi hi ||</q> (DhKo 508)
                  </p>
                  	    
                  <p>iti <span class="red">smaraṇāt</span> | alpeti ṣaḍyavety arthaḥ | hemantagrahaṇena śiśirasyāpi grahaṇam | <q class="blue">hemantaśiśirayoḥ samāsena</q> iti <span class="red">śruteḥ</span> | vasantasya ca sarvadivyasādhāraṇatvāt tatrāpi sapta yavā viṣaṃ ca ghṛtaplutaṃ deyaṃ
                     <span class="red">nārada</span>vacanāt:
                  </p>
                  	    
                  <p><q class="blue">viṣasya palaṣaḍbhāgād bhāgo viṃśatimas tu yaḥ |<br />
                        	    tam aṣṭabhāgahīnaṃ tu śodhye dadyād ghṛtaplutam ||</q> iti | (NSm 20.37)
                  </p>
                  	    
                  <p>palaṃ cātra catuḥsuvarṇakam | tasya ṣaṣṭo bhāgo daśa māṣāḥ daśa yavāś ca bhavanti
                     | <q class="blue">triyavaṃ tv ekakṛṣṇalam pañcakṛṣṇalako māṣaḥ</q> ity eko māṣaḥ pañcadaśa yavā bhavanti | evaṃ daśānāṃ māṣāṇāṃ yavāḥ sārdhaśataṃ bhavanti
                     | purve ca daśa yavā iti ṣaṣṭyadhikaṃ śataṃ yavāḥ palasya ṣaṣṭḥo bhāgas tasmād viṃśatitamo
                     bhāgo 'ṣṭau yavās tasyāṣṭabhāga ekayavaḥ tena hīnaṃ viṃśatitamaṃ bhāgaṃ saptayavaṃ
                     ghṛtaplutaṃ śodhye dadyāt | ghṛtaṃ ca viṣāt triṃśadguṇaṃ grāhyam,
                  </p>
                  	    
                  <p><q class="blue">pūrvāhne śītale deśe viṣaṃ deyaṃ tu dehinām |<br />
                        	    ghṛte niyojitaṃ ślakṣṇaṃ piṣṭaṃ triṃśadguṇānvitam ||</q> (KSm 450)
                  </p>
                  	    
                  <p>iti <span class="red">kātyāyana</span>vacanāt | triṃśadguṇena ghṛtenānvitaṃ viṣam | śodhya ca kuhakādibhyo rakṣaṇīyaḥ,
                  </p>
                  	    
                  <p><q class="blue">trirātraṃ pañcarātraṃ vā puruṣaiḥ svair adhiṣṭitam |<br />
                        	    kuhakādibhayād rājā rakṣayed divyakāriṇam ||<br />
                        	    oṣadhīr mantrayogāṃś ca maṇīn atha viṣāpahām |<br />
                        	    kartuḥ śarirasaṃsthāṃs tu gūḍhotpannān parīkṣayet ||</q> (PiSm 154–55)
                  </p>
                  	    
                  <p>iti <span class="red">pitāmaha</span>smaraṇāt | tathā viṣam api rakṣaṇīyam,
                  </p>
                  	    
                  <p><q class="blue">śārṅgaṃ haimavataṃ śastaṃ gandhavarṇarasānvitam |<br />
                        	    akṛtrimam asaṃmūḍham amantropahataṃ ca yat ||</q> (DhKo 507; NSm–A34)
                  </p>
                  	    
                  <p>iti <span class="red">nārada</span>smaraṇāt | tathā viṣe pīte yāvat karatālikāśatapañcakaṃ tāvat pratīkṣaṇīyo 'nantaraṃ
                     cikitsanīyaḥ | yathāha <span class="red">nāradaḥ</span> |
                  </p>
                  	    
                  <p><q class="blue">pañcatālaśataṃ kālaṃ nirvikāro yadā bhavet |<br />
                        	    tadā bhavati saṃśuddhas tataḥ kuryāc cikitsitam ||</q> iti | (DhKo 509)
                  </p>
                  	    
                  <p><span class="red">pitāmahena</span> tu dinānto 'vadhir ukto 'lpamātrāviṣayaḥ |
                  </p>
                  	    
                  <p><q class="blue">bhakṣite tu yadā svastho mūrcchāc chardivivarjitaḥ |<br />
                        	    nirvikāro dinasyānte śuddhaṃ tam api nirdiśet ||</q> iti | (PiDh 156)
                  </p>
                  	    
                  <p>atra ca prāḍvivākaḥ sopavāso mahādevaṃ saṃpūjya tatpurato viṣaṃ sthāpayitvā dharmādīn
                     iṣṭvā śodhyasya śirasi pratijñāpatraṃ nidhāya viṣam abhimantrya dakṣiṇābhimukhasthitāya
                     viṣaṃ prayacchati | sa ca śodhyo viṣam abhimantrya bhakṣayatīti kramaḥ || 2.110 ||
                     2.111 ||
                  </p>
                  
                  	    
                  <p>iti viṣavidhānam ||</p>
                  	  
               </div>
               	  
               <div id="d1e22353">
                  	    
                  <p class="italic">atha kośavidhim āha |</p>
                  
                  	    
                  <p id="YDh_2.112" class="bold">
                     	      devān ugrān samabhyarcya tatsnānodakam āharet |<br />
                     	      saṃsrāvya pāyayet tasmāj jalaṃ tu prasṛtitrayam ||
                     	     <span class="ref">YDh_2.112</span></p>
                  
                  	    
                  <p>ugrān devān durgādityādīn samabhyarcya gandhapuṣpādibhiḥ pūjayitvā saṃsnāpya tatsnānodakam
                     āharet | āhṛtya ca toya <q>tvaṃ prāṇināṃ prāṇaḥ</q> ityādinā tat toyaṃ prāḍvivākaḥ saṃsnāvya śodhyena ca tat toyaṃ pātrāntare kṛtvā <q>satyena mābhirakṣa tvaṃ varuṇa</q> ity anenābhimantritaṃ pāyayet prasṛtitrayam | etac ca sādhāraṇadharmeṣu dharmāvāhanādisakaladevatāpūjāhomasamantrakapratijñāpatraśironiveśanānteṣu
                     satsu | atra ca snāpyadevaniyamaḥ kāryaniyamo 'dhikāriniyamaś ca <span class="red">pitāmahā</span>dibhir uktaḥ |
                  </p>
                  	    
                  <p><q class="blue">bhakto yo yasya devasya pāyayet tasya tajjalam |<br />
                        	    samabhāve tu devānām ādityasya ca pāyayet ||<br />
                        	    durgāyāḥ pāyayec caurān ye ca śastropajīvinaḥ |<br />
                        	    bhāskarasya tu yat toyaṃ brāhmaṇaṃ tan na pāyayet ||<br />
                        	    durgāyāḥ snāpayec chūlam ādityasya tu maṇḍalam |<br />
                        	    anyeṣām api devānāṃ snāpayed āyudhāni tu ||</q> (PiDh 157–59)
                  </p>
                  	    
                  <p>iti devatāniyamaḥ |</p>
                  	    
                  <p><q class="blue">visrambhe sarvaśaṅkāsu saṃdhikārye tathāiva ca |<br />
                        	    eṣu kośaḥ pradātavyo nityaṃ cittaviśuddhaye ||</q> (PiSm 37)
                  </p>
                  	    
                  <p>iti kāryaniyamaḥ |</p>
                  	    
                  <p><q class="blue">pūrvāhne sopavāsasya snātasyārdrapaṭasya ca |<br />
                        	    saśukasyāvyasaninaḥ kośapānaṃ vidhīyate ||</q> (DhKo 517)
                  </p>
                  	    
                  <p>saśūka āstikaḥ |</p>
                  	    
                  <p><q class="blue">madyapastrīvyasanināṃ kitavānāṃ tathāiva ca |<br />
                        	    kośaḥ prājñair na dātavyo ye ca nāstikavṛttayaḥ ||</q> (PiSm 43)
                  </p>
                  	    
                  <p><q class="blue">mahāparādhe nirdharme kṛtaghne klībakutsite |<br />
                        	    nāstikavrātyadāśeṣu kośapānaṃ vivarjayet ||</q> iti | (DhKo 464)
                  </p>
                  	    
                  <p>mahāparādhe mahāpātakam | nirdharmo varṇāśramadharmarahitaḥ pākhaṇḍī | kutsitaḥ pratilomajaḥ
                     | dāśāḥ kaivartāḥ | ity adhikāriniyamaḥ | tathā gomayena maṇḍalaṃ kṛtvā tatra śodhyam
                     ādityābhimukhaṃ sthāpayitvā pāyayed iti <span class="red">nārada</span>vacanād avagantavyam | yathāha |
                  </p>
                  	    
                  <p><q class="blue">tam āhūyābhiśastaṃ tu maṇḍalābhyantare sthitam |<br />
                        	    ādityābhimukhaṃ kṛtvā pāyayet prasṛtitrayam ||</q> iti | (DhKo 513) 2.112 ||
                  </p>
                  
                  	    
                  <p class="italic"><span class="underline">nanu</span> tulādiṣu viṣānteṣu samanantaram eva śuddhyaśuddhibhāvanā kośe tu katham ity ata āha
                     |
                  </p>
                  
                  	    
                  <p id="YDh_2.113" class="bold">
                     	      arvāk caturdaśād ahno yasya no rājadaivikam |<br />
                     	      vyasanaṃ jāyate ghoraṃ sa śuddhaḥ syān na saṃśayaḥ ||
                     	     <span class="ref">YDh_2.113</span></p>
                  
                  	    
                  <p>caturdaśād ahnaḥ pūrvaṃ yasya rājikaṃ rājanimittaṃ daivikaṃ devaprabhavaṃ vyasanaṃ
                     duḥkhaṃ ghoraṃ mahat no naiva jāyate alpasya dehinām aparihāryatvāt sa śuddho veditavyaḥ
                     | ūrdhvaṃ punar avadher na doṣaḥ | yathāha <span class="red">nāradaḥ</span> |
                  </p>
                  	    
                  <p><q class="blue">ūrdhvaṃ yasya dvisaptāhād vaikṛtaṃ tu mahad bhavet |<br />
                        	    nābhiyojyaḥ sa viduṣā kṛtakālavyatikramāt |</q> (NSm– C 331)
                  </p>
                  	    
                  <p>ity arthasiddham evoktam | <q>arvāk caturdaśād ahnaḥ</q> ity etan mahābhiyogaviṣayam, <q>mahābhiyogeṣv etāni</q> iti prastutyābhidhānāt | avadhyantarāṇi <span class="red">pitāmaheno</span>ktāny alpaviṣayāṇi, <q class="blue">kośam alpe 'pi dāpayet</q> iti <span class="red">smaraṇāt</span> | tāni ca,
                  </p>
                  	    
                  <p><q class="blue">trirātrāt saptarātrād vā dvādaśāhād dvisaptakāt |<br />
                        	    vaikṛtaṃ yasya dṛśyeta pāpakṛt sa udāhṛtaḥ |</q> iti | (PiSm 161)
                  </p>
                  	    
                  <p>mahābhiyogoktadravyād arvācīnaṃ dravyaṃ tridhā vibhajya trirātrādy api pakṣatrayaṃ
                     vyavasthāpanīyam || 2.113 ||
                  </p>
                  
                  	    
                  <p>iti kośavidhiḥ ||</p>
                  	  
               </div>
               	  
               <div id="d1e22551">
                  	    
                  <p>tulādīni kośāntāni pañca mahādivyāni yathoddeśaṃ <span class="red">yogīśvareṇa</span> vyākhyātāni | <span class="red">smṛtyantare</span> tv alpābhiyogaviṣayāṇy anyāny api divyāni kathitāni | yathāha <span class="red">pitāmahaḥ</span> |
                  </p>
                  	    
                  <p><q class="blue">taṇḍulānāṃ pravakṣyāmi vidhiṃ bhakṣaṇanoditam |<br />
                        	    caure tu taṇḍulā deyā nānyasyeti viniścayaḥ ||<br />
                        	    taṇḍulān kārayec chuklāñ chāler nānyasya kasyacit |<br />
                        	    mṛnmaye bhājane kṛtvā ādityasyāgrataḥ śuciḥ ||<br />
                        	    snānodakena saṃmiśrān rātrau tatraiva vāsayet |<br />
                        	    prāṅmukhopoṣitaṃ snātaṃ śiroropitapatrakam ||<br />
                        	    taṇḍulān bhakṣayitvā tu patre niṣṭhīvayet tataḥ |<br />
                        	    pippalasya tu nānyasya abhāve bhūrja eva tu ||<br />
                        	    lohitaṃ yasya dṛśyeta hanus tālu ca śīryate |<br />
                        	    gātraṃ ca kampate yasya tam aśuddhaṃ vinirdiśet ||</q> iti | (PiSm 163–68)
                  </p>
                  	    
                  <p>śiroropitapatrakaṃ taṇḍulān bhakṣayitvā niṣṭhīvayet prāḍvivākaḥ || bhakṣayitveti ca
                     ṇyantāṇṇici rūpam | sarvadivyasādhāraṇaṃ ca dharmāvāhanādi pūrvavad ihāpi kartavyam
                     ||
                  </p>
                  
                  	    
                  <p>iti taṇḍulavidhiḥ ||</p>
                  	  
               </div>
               	  
               <div id="d1e22609">
                  	    
                  <p>taptamāṣavidhiḥ <span class="red">pitāmaheno</span>ktaḥ | tathāhi:
                  </p>
                  	    
                  <p><q class="blue">sauvarṇaṃ rājataṃ vāpi tāmraṃ vā ṣoḍaśāṅgulam |<br />
                        	    caturaṅgulakhātaṃ tu mṛnmayaṃ vātha maṇḍalam ||</q> (PiSm 170)
                  </p>
                  	    
                  <p>vartulam ityarthaḥ |</p>
                  	    
                  <p><q class="blue">pūrayed ghṛtatailābhyāṃ viṃśatyā tu palais tu tat |<br />
                        	    suvarṇamāṣakaṃ tasmin sutapte nikṣipet tataḥ ||<br />
                        	    aṅguṣṭhāṅguliyogena uddharet taptamāṣakam |<br />
                        	    karāgraṃ yo na dhunuyād visphoṭo vā na jāyate |<br />
                        	    śuddho bhavati dharmeṇa nirvikārakarāṅguliḥ ||</q> (PiSm 171–73)
                  </p>
                  	    
                  <p>uddhared iti vacanāt pātrād utkṣepaṇamātraṃ na bahiḥ prakṣepaṇam ādaraṇīyam ||</p>
                  
                  	    
                  <p>aparaḥ kalpaḥ:</p>
                  	    
                  <p><q class="blue">sauvarṇe rājate tāmre āyase mṛnmaye 'pi vā |<br />
                        	    gavyaṃ ghṛtam upādāya tad agnau tāpayec chuciḥ ||<br />
                        	    sauvarṇīṃ rājatīṃ tāmrīm āyasīṃ vā suśodhitām |<br />
                        	    salilena sakṛd dhautāṃ prakṣipet tatra mudrikām ||<br />
                        	    bhramadvīcitaraṅgāḍhye hy anakhasparśagocare |<br />
                        	    parīkṣed ārdraparṇena curukāraṃ sughoṣakam ||<br />
                        	    tataś cānena mantreṇa sakṛt tad abhimantrayet ||<br />
                        	    paraṃ pavitram amṛtaṃ ghṛta tvaṃ yajñakarmasu |<br />
                        	    daha pāvaka pāpaṃ tvaṃ himaśītaṃ śucau bhava ||<br />
                        	    upoṣitaṃ tataḥ snātam ārdravāsasamāgatam |<br />
                        	    grāhayen mudrikāṃ tāṃ tu ghṛtamadhyagatāṃ tathā ||<br />
                        	    pradeśinīṃ ca tasyātha parīkṣeyuḥ parīkṣakāḥ |<br />
                        	    yasya visphoṭakā na syuḥ śuddho 'sāv anyathā 'śuciḥ ||</q> iti | (PiSm 174–80)
                  </p>
                  	    
                  <p>atrāpi dharmāvāhanādy anusaṃdhātavyam | ghṛtānumantraṇaṃ prāḍvivākasya | <q class="blue">tvam agne sarvabhūtānām</q> iti śodhyasyāgnyabhimantraṇamantraḥ | <q class="blue">pradeśinīṃ parīkṣeyuḥ</q> iti <span class="red">vacanāt</span> pradeśinyaiva mudrikoddharaṇam |
                  </p>
                  
                  	    
                  <p>iti taptamāṣavidhiḥ ||</p>
                  	  
               </div>
               	  
               <div id="d1e22723">
                  	    
                  <p>dharmādharmākhyadivyavidhiś ca <span class="red">pitāmaheno</span>ktaḥ | tathā ca:
                  </p>
                  	    
                  <p><q class="blue">adhunā saṃpravakṣyāmi dharmādharmaparīkṣaṇam |<br />
                        	    hantṝṇāṃ yācamānānāṃ prāyaścittārthināṃ nṛṇām ||</q> iti | (PiSm 181)
                  </p>
                  	    
                  <p>hantṝṇām iti sāhasābhiyogeṣu, yācamānānām ity arthābhiyogeṣu, prāyaṣcittārthinām iti
                     pātakābhiyogeṣu |
                  </p>
                  	    
                  <p><q class="blue">rājataṃ kārayed dharmam adharmaṃ sīsakāyasam |</q> (PiSm 182)
                  </p>
                  	    
                  <p>iti pratimāvidhānaṃ sīsakaṃ vā āyasaṃ veti || pakṣāntaram āha |</p>
                  	    
                  <p><q class="blue">likhed bhūrje paṭe vāpi dharmādharmau sitāsitau |<br />
                        	    abhyukṣya pañcagavyena gandhamālyaiḥ samarcayet ||<br />
                        	    sitapuṣpas tu dharmaḥ syād adharmo 'sitapuṣpadhṛk |<br />
                        	    evaṃ vidhāyopalikhya piṇḍayos tau nidhāpayet ||<br />
                        	    gomayena mṛdā vāpi piṇḍau kāryau samaṃtataḥ |<br />
                        	    mṛdbhāṇḍake 'nupahate sthāpyau cānupalakṣitau ||<br />
                        	    upalipte śucau deśe devabrāhmaṇasaṃnidhau |<br />
                        	    āvāhayet tato devāṃl lokapālāṃś ca pūrvavat ||<br />
                        	    dharmāvāhanapūrvaṃ tu pratijñāpatrakaṃ likhet ||</q> (PiSm 182–86)
                  </p>
                  	    
                  <p>tataḥ:</p>
                  	    
                  <p><q class="blue">yadi pāpavimukto 'haṃ dharmas tv āyātu me kare |<br />
                        	    aśuddhaś cen mama kare papa āyātu dharmataḥ ||</q> iti || (PiSm 187)
                  </p>
                  	    
                  <p>abhiśasto 'bhimantrayate:</p>
                  	    
                  <p><q class="blue">abhiyuktas tayoś caikaṃ pragṛhnītāvilambitaḥ |<br />
                        	    dharme gṛhīte śuddhaḥ syād adharme tu sa hīyate ||<br />
                        	    evaṃ samāsataḥ proktaṃ dharmādharmaparīkṣaṇam ||</q> iti || (PiSm 188–89)
                  </p>
                  
                  	    
                  <p>iti dharmādharmadivyavidhiḥ ||</p>
                  	  
               </div>
               	  
               	    
               <p>anye ca śapathā dravyālpatvamahattvaviṣayā jātiviśeṣaviṣayāśca <span class="red">manvā</span>dibhir uktāḥ | te yathā |
               </p>
               	    
               <p><q class="blue">niṣke tu satyavacanaṃ dviniṣke pādalambhanam |<br />
                     	    trikād arvāk tu puṇyaṃ syāt kośapānam ataḥ param ||</q> (DhKo 442: Hārīta)
               </p>
               	    
               <p><q class="blue">satyena śāpayedvipraṃ kṣatriyaṃ vāhanāyudhaiḥ |<br />
                     	    gobījakāñcanairvaiśyaṃ śūdraṃ sarvaistu pātakaiḥ ||</q> (MDh 8.113)
               </p>
               	    
               <p>ityādayaḥ | atra ca śuddhivibhāvanā <span class="red">manuno</span>ktā:
               </p>
               	    
               <p><q class="blue">na cārtim ṛcchati kṣipraṃ sa jñeyaḥ śapathe śuciḥ |</q> iti | (MDh 8.114)
               </p>
               	    
               <p>ārtir api, <q>yasya no rājadaivikaṃ vyasanaṃ jāyate ghoram</q> (YDh 2.113) ityuktaiva | kālaniyamaś ca ekarātram ārabhya trirātraparyantaṃ trirātram ārabhya
                  pañcarātraparyantam | ekarātraprabhṛtitvaṃ kāryalāghavagauravaparyālocanayā draṣṭavyam
                  | evaṃ divyair jayaparājayāvadhāraṇe daṇḍaviśeṣo 'pi darśitaḥ <span class="red">kātyāyane</span>:
               </p>
               	    
               <p><q class="blue">śatārdhaṃ dāpayec chuddham aśuddho daṇḍabhāg bhavet |</q> iti | (KSm 459)
               </p>
               	    
               <p>taṃ daṇḍam āha:</p>
               	    
               <p><q class="blue">viṣe toye hutāśe ca tulākośe ca taṇḍule |<br />
                     	    taptamāṣakadivye ca kramād daṇḍaṃ prakalpayet ||<br />
                     	    sahasraṃ ṣaṭśataṃ caiva tathā pañcaśatāni ca |<br />
                     	    catustridvyekam evaṃ ca hīnaṃ hīneṣu kalpayet ||</q> iti || (KSm 460–61)
               </p>
               	    
               <p><q>nihnave bhāvito dadyād</q> ityuktadaṇḍenāyaṃ divyanibandhano daṇḍaḥ samuccīyate ||
               </p>
               
               	    
               <p>iti divyaprakaraṇam</p>
               	  
               	
            </div>
            	
            <div id="d1e22929">
               	  
               <h3>atha dāyavibhāgaprakaraṇam</h3>
               
               	  
               <p>pramāṇam mānuṣaṃ daivam iti bhedena varṇitam |</p>
               	  
               <p>adhunā varṇyate dāyavibhāgo yogamūrtinā ||</p>
               
               	  
               <p>tatra dāyaśabdena yad dhanaṃ svāmisaṃbandhād eva nimittād anyasya svaṃ bhavati tad
                  ucyate | sa ca dvividho 'pratibandhaḥ sapratibandhaś ca | tatra putrāṇāṃ pautrāṇāṃ
                  ca putratvena pautratvena ca pitṛdhanaṃ pitāmahadhanaṃ ca svaṃ bhavatīty apratibandho
                  dāyaḥ | pitṛvyabhrātrādīnāṃ tu putrābhāve svāmyabhāve ca svaṃ bhavatīti sapratibandho
                  dāyaḥ | evaṃ tatputrādiṣv apy ūhanīyaḥ | vibhāgo nāma dravyasamudāyaviṣayāṇām anekasvāmyānāṃ
                  tadekadeśeṣu vyavasthāpanam | etad evābhipretyoktaṃ <span class="red">nāradena</span> |
               </p>
               	  
               <p><q class="blue">vibhāgo 'rthasya pitryasya tanayair yatra kalpyate |<br />
                     	  dāyabhāga iti proktaṃ vyavahārapadaṃ budhaiḥ ||</q> iti | (NSm 13.1)
               </p>
               	  
               <p>pitryasyeti svatvanimittasaṃbandhopalakṣaṇam | tanayair ity api pratyāsannopalakṣaṇam
                  | idam iha nirūpaṇīyam | kasmin kāle kasya kathaṃ kaiś ca vibhāgaḥ kartavya iti |
                  tatra kasminkāle kathaṃ kaiśceti tatra tatra ślokavyākhyāna eva vakṣyate | kasya vibhāga
                  ity etāvad iha cintyate | kiṃ vibhāgāt svatvam uta svasya sato vibhāga iti | tatra
                  svatvam eva tāvan nirūpyate | kiṃ śāstraikasamadhigamyaṃ svatvam uta pramāṇāntarasamadhigamyam
                  iti |
               </p>
               
               	  
               <p><span class="underline">tatra</span> śāstraikasamadhigamyam iti tāvad yuktam <span class="red">gautama</span>vacanāt: <q class="blue">svāmī rikthakrayasaṃvibhāgaparigrahādhigameṣu, brāhmaṇasyādhikaṃ labdhaṃ, kṣatriyasya
                     vijitaṃ, nirviṣṭaṃ vaiśyaśūdrayoḥ</q> (GDh 10.39–42)| iti | pramāṇāntaragamye svatve nedaṃ vacanam arthavat syāt | tathā stenātideśe <span class="red">manuḥ</span>:
               </p>
               	  
               <p><q class="blue">yo 'dattādāyino hastāl lipseta brāhmaṇo dhanam |<br />
                     	  yājanādhyāpanenāpi yathā stenas tathaiva saḥ ||</q> iti | (MDh 8.340)
               </p>
               	  
               <p>adattādāyinaḥ sakāśād yājanādidvāreṇāpi dravyam arjayatāṃ daṇḍavidhānam anupapannaṃ
                  syāt svatvasya laukikatve | api ca | laukikaṃ cet svatvaṃ mama svam anenāpahṛtam iti
                  na brūyād apahartur eva svatvāt | anythānyasya svaṃ tenāpahṛtam iti nāpahartuḥ svam
                  | evaṃ tarhi suvarṇarajatādisvarūpavad asya vā svam anyasya vā svam iti saṃśayo na
                  syāt | tasmāc chāstraikasamadhigamyaṃ svatvam iti |
               </p>
               
               	  
               <p><span class="underline">atrocyate</span>: laukikam eva svatvaṃ laukikārthakriyāsādhanatvāt vrīhyādivat | āhavanīyādīnāṃ hi
                  śāstragamyānāṃ na laukikakriyāsādhanatvam asti ||
               </p>
               
               	  
               <p><span class="underline">nanu</span> āhavanīyādīnām api pākādisādhanatvam asty eva |
               </p>
               
               	  
               <p><span class="underline">naitat</span> | na hi tatrāhavanīyādirūpeṇa pākādisādhanatvam | kiṃ tarhi pratyakṣādiparidṛśyamānāgnyādirūpeṇa
                  | iha tu suvarṇādirūpeṇa na krayādisādhanatvam api tu svatvenaiva | na hi yasya yat
                  svaṃ na bhavati tat tasya krayādyarthakriyāṃ sādhayati || api ca | pratyantavāsinām
                  apy adṛṣṭaśāstravyavahārāṇāṃ svatvavyavahāro dṛśyate, krayavikrayādidarśanāt | kiṃ
                  ca | niyatopāyakaṃ svatvaṃ lokasiddham eveti <span class="red">nyāyavido</span> manyante | tathāhi, lipsāsūtre tṛtīye varṇake dravyārjananiyamānāṃ kratvarthatve
                  svatvam eva na syāt | svatvasyālaukikatvād iti pūrvapakṣāsaṃbhavam āśaṅkya dravyārjanasya
                  pratigrahādinā svatvasādhanatvaṃ lokasiddham iti pūrvapakṣaḥ samarthito <span class="red">guruṇā</span> |
               </p>
               	  
               <p><span class="underline">nanu</span> ca dravyārjanasya kratvarthatve svatvam eva na bhavatīti yāga eva na saṃvarteta,
                  pralapitam idaṃ kenāpy arjanaṃ svatvaṃ nāpādayatīti vipratiṣiddham iti vadatā | tathā
                  siddhānte 'pi svatvasya laukikatvam aṅgikṛtyaiva vicāraprayojanam uktam <q>ato niyamātikramaḥ puruṣasya na kratoḥ</q> iti | asya cārtha evaṃ vivṛtaḥ | yadā dravyārjananiyamānāṃ kratvarthatvaṃ tadā niyamārjite
                  naiva dravyeṇa kratusiddhir na niyamātikramārjitena dravyeṇeti na puruṣasya niyamātikramadoṣaḥ
                  <span class="underline">pūrvapakṣe</span> |
               </p>
               
               	  
               <p><span class="underline">rāddhānte</span> tv arjananiyamasya puruṣārthatvāt tadatikrameṇārjitenāpi dravyeṇa kratusiddhir bhavati
                  puruṣasyaiva niyamātikramadoṣa iti niyamātikramārjitasyāpi svatvaṃ syād iti mantavyam,
                  loke tatra svatvaprasiddhyabhāvāt vyavahāravisaṃvādāc ca | evaṃ pratigrahādyupāyake
                  svatve laukike sthite, <q>brāhmaṇasya pratigrahādaya upāyāḥ kṣatriyasya vijitādayaḥ vaiśyasya kṛṣyādayaḥ śūdrasya
                     śuśrūṣādayaḥ</q> ity adṛṣṭārthā niyamāḥ | rikthādayas tu sarvasādhāraṇāḥ <q class="blue">svāmī rikthakrayasaṃvibhāgaparigrahādhigameṣu</q> (GDh 10.39) ity uktāḥ | tatrāpratibandho dāyo riktham | krayaḥ prasiddhaḥ | saṃvibhāgaḥ sapratibandho
                  dāyaḥ | parigraho 'nanyapūrvasya jalatṛṇakāṣṭādeḥ svīkāraḥ | adhigamo nidhyādeḥ prāptiḥ
                  | eteṣu nimitteṣu satsu svāmī bhavati | jñāteṣu jñāyate svāmī | <q class="blue">brāhmaṇasyādhikaṃ labdham</q> (GDh 10.40) iti brāhmaṇasya pratigrahādinā yal labdhaṃ tad adhikam asādhāraṇam | <q class="blue">kṣatriyasya vijitam</q> (GDh 10.41) ity atrādhikam ity anuvartate | kṣatriyasya vijayadaṇḍādilabdham asādhāraṇam | <q class="blue">nirviṣṭaṃ vaiśyaśūdrayoḥ</q> (GDh 10.42) ity atrāpy adhikam ity anuvartate | vaiśyasya kṛṣigorakṣādilabdhaṃ nirviṣṭaṃ tad
                  asādharaṇam | śūdrasya dvijaśuśrūṣādinā bhṛtirūpeṇa yal labdhaṃ tad asādhāraṇam |
                  evam anulomajānāṃ pratilomajānāṃ ca lokaprasiddheṣu svatvahetuṣu yad yad asādhāraṇam
                  uktaṃ sūtānām aśvasārathyam ityādi tat tat sarvaṃ nirviṣṭaśabdenocyate, sarvasyāpi
                  bhṛtirūpatvāt, <q class="blue">nirveśo bhṛtibhogayoḥ</q> iti <span class="red">trikāṇḍī</span>smaraṇāt | tat tad asādhāraṇaṃ veditavyam | yad api <q class="blue">patnī duhitaraś caiva</q> ity ādi<span class="red">smaraṇaṃ</span> tatrāpi svāmisaṃbandhitayā bahuṣu dāyavibhāgitayā prāpteṣu lokaprasiddhe 'pi svatve
                  vyāmohanivṛttyarthaṃ <span class="red">smaraṇam</span> iti sarvam anavadyam |
               </p>
               	  
               <p><span class="underline">yad api</span> mama svam anenāpahṛtam iti na brūyāt svatvasya laukikatva iti |
               </p>
               	  
               <p><span class="underline">tad apy asat</span>, svatvahetubhūtakrayādisaṃdehāt svatvasaṃdehopapatteḥ | vicāraprayojanaṃ tu,
               </p>
               	  
               <p><q class="blue">yad garhitenārjayanti karmaṇā brāhmaṇā dhanam |<br />
                     	  tasyotsargeṇa śudhyanti japyena tapasaiva ca ||</q> iti | (not in DhKo)
               </p>
               	  
               <p>śāstraikasamadhigamye svatve garhitenāsatpratigrahavāṇijyādinā labdhasya svatvam eva
                  nāstīti tatpūtrāṇāṃ tad avibhājyam eva | yadā tu laukikaṃ svatvaṃ tadā 'satpratigrahādilabdhasyāpi
                  svatvāt tatputrāṇāṃ tadvibhājyam eva | tasyotsargeṇa śudhyanti iti prāyaścittam arjayitur
                  eva tatputrādīnāṃ tu dāyatvena svatvam iti na teṣāṃ doṣasaṃbandhaḥ,
               </p>
               	  
               <p><q class="blue">sapta vittāgamā dharmyā dāyo lābhaḥ krayo jayaḥ |<br />
                     	  prayogaḥ karmayogaś ca satpratigraha eva ca ||</q> (MDh 10.115)
               </p>
               	  
               <p>iti <span class="red">manu</span>smaraṇāt |
               </p>
               
               	  
               <p>idānīm idaṃ saṃdihyate: kiṃ vibhāgāt svatvam uta svasya sato vibhāga iti | <span class="underline">tatra vibhāgāt svatvam iti tāvad yuktam</span>, jātaputrasyādhānavidhānāt | yadi janmanaiva svatvaṃ syāt tadotpannasya putrasyāpi
                  tat svaṃ sādhāraṇam iti dravyasādhyeṣv ādhānādiṣu pitur anadhikāraḥ syāt | tathā vibhāgāt
                  prāk pitṛprasādalabdhasya vibhāgapratiṣedho nopapadyate, sarvānumatyā dattatvād vibhāgaprāptyabhāvāt
                  | yathāha:
               </p>
               	  
               <p><q class="blue">śauryabhāryādhane cobhe yac ca vidyādhanaṃ bhavet |<br />
                     	  trīṇy etāny avibhājyāni prasādo yaś ca paitṛkaḥ ||</q> iti || (NSm 13.6)
               </p>
               	  
               <p>tathā:</p>
               	  
               <p><q class="blue">bhartrā prītena yad dattaṃ striyai tasmin mṛte 'pi tat |<br />
                     	  sā yathākāmam aśnīyād dadyād vā sthāvarād ṛte ||</q> iti | (NSm 1.24)
               </p>
               	  
               <p>prītidānavacanaṃ ca nopapadyate janmanaiva svatve | na ca sthāvarād ṛte yadd attam
                  iti saṃbandho yukto vyavahitayojanāprasaṅgāt | yad api:
               </p>
               	  
               <p><q class="blue">maṇimuktāpravālānāṃ sarvasyaiva pitā prabhuḥ |<br />
                     	  sthāvarasya tu sarvasya na pitā na pitāmahaḥ ||</q> (DhKo 1219: Nārada)
               </p>
               	  
               <p>tathā:</p>
               	  
               <p><q class="blue">pitṛprasādād bhujyante vastrāṇy ābharaṇāni ca |<br />
                     	  sthāvaraṃ tu na bhujyate prasāde sati paitṛke ||</q> iti | (DhKo 1219: Nārada)
               </p>
               	  
               <p>sthāvarasya prasādadāne pratiṣedhavacanaṃ tatpitāmahopāttasthāvaraviṣayam | atīte
                  pitāmahe taddhanaṃ pitrāputrayoḥ sādhāraṇam api maṇimuktādi pitur eva | sthāvaraṃ
                  tu sādhāraṇam ity asmād eva vacanād avagamyate | tasmān na janmanā svatvaṃ kiṃ tu
                  svāmināśād vibhāgād vā svatvam | ata eva pitur ūrdhvaṃ vibhāgāt prāg dravyasvatvasya
                  prahīṇatvād anyena gṛhyamāṇaṃ na nivāryata iti codyasyānavakāśaḥ | tathaikaputrasyāpi
                  pitṛprayāṇād eva putrasya svam iti na vibhāgam apekṣata iti |
               </p>
               
               	  
               <p><span class="underline">atrocyate</span> | lokaprasiddham eva svatvam ity uktam | loke ca putrādīnāṃ janmanaiva svatvaṃ prasiddhataraṃ
                  nāpahnavam arhati | vibhāgaśabdaś ca bahusvāmikadhanaviṣayo lokaprasiddho nānyadīyaviṣayo
                  na prahīṇaviṣayaḥ, tathā <q class="blue">utpattyaivārthasvāmitvaṃ labhetety ācāryāḥ</q> (not in GDh; DhKo 1124) iti <span class="red">gautama</span>vacanāc ca | <q class="blue">maṇimuktāpravālānām</q> (DhKo 1219) ityādivacanaṃ ca janmanā svatvapakṣa evopapadyate | na ca pitāmahopāttasthāvaraviṣayam
                  iti yuktam, <q class="blue">na pitā na pitāmahaḥ</q> (DhKo 1219) iti vacanāt | pitāmahasya hi svārjitam api putre pautre ca saty adeyam iti vacanaṃ
                  janmanā svatvaṃ gamayati | yathā paramate maṇimuktāpravālavastrābharaṇādīnāṃ paitāmahānām
                  api pitur eva svatvaṃ vacanāt, evam asmanmate 'pi pitrārjitānām apy eteṣāṃ pitur dānādhikāro
                  vacanād ity aviśeṣaḥ | yat tu <q class="blue">bhartrā prītena</q> ityādi<span class="red">viṣṇu</span>vacanaṃ<span class="note">This is NSm 1.24. Not ascribed to Viṣṇu even in the DhKo.</span> sthāvarasya prītidānajñāpanaṃ tatsvopārjitasyāpi putrādyabhyanujñayaiveti vyākkhyeyam,
                  pūrvoktair maṇimuktādivacanaiḥ sthāvaravyatiriktasyaiva prītidānayogyatvaniścayāt
                  | yad apy arthasādhyeṣu vaidikeṣu karmasv anadhikāra iti tatra tadvidhānabalād evādhikāro
                  gamyate | tasmāt paitṛke paitāmahe ca dravye janmanaiva svatvam tathāpi pitur āvaśyakeṣu
                  dharmakṛtyeṣu vācanikeṣu prasādadānakuṭumbaraṇāpadvimokṣādiṣu ca sthāvaravyatiriktadravyaviniyoge
                  svātantryam iti sthitam | sthāvare tu svārjite pitrādiprāpte ca putrādipāratantryam
                  eva,
               </p>
               	  
               <p><q class="blue">sthāvaraṃ dvipadaṃ caiva yady api svayam arjitam |<br />
                     	  asaṃbhūya sutān sarvān na dānaṃ na ca vikrayaḥ ||<br />
                     	  ye jātā ye 'py ajātāś ca ye ca garbhe vyavasthitāḥ |<br />
                     	  vṛttiṃ ca te 'bhikāṅkṣanti na dānaṃ na ca vikrayaḥ ||</q> (DhKo 1587: Vyāsa)
               </p>
               	  
               <p>ityādi<span class="red">smaraṇāt</span> | asyāpavādaḥ:
               </p>
               	  
               <p><q class="blue">eko 'pi sthāvare kuryād dānādhamanavikrayam |<br />
                     	  āpatkāle kuṭumbārthe dharmārthe ca viśeṣataḥ ||</q> iti | (DhKo 1588: Smṛtyantara)
               </p>
               	  
               <p>asyārthaḥ: aprāptavyavahāreṣu putreṣu pautreṣu vānujñānādāv asamartheṣu bhrātṛṣu vā
                  tathāvidheṣv avibhakteṣv api sakalakuṭumbavyāpinyām āpadi tatpoṣaṇe vāvaśyakartavyeṣu
                  ca pitṛśrāddhādiṣu sthāvarasya dānādhamanavikrayam eko 'pi samarthaḥ kuryād iti |
                  yat tu <span class="red">vacanam</span>,
               </p>
               	  
               <p><q class="blue">avibhaktā vibhaktā vā sapiṇḍāḥ sthāvare samāḥ |<br />
                     	  eko hy anīśaḥ sarvatra dānādhamanavikraye ||</q> (BṛSm 1.14.8)
               </p>
               	  
               <p>iti tad apy avibhakteṣu dravyasya madhyasthatvād ekasyānīśvaratvāt sarvābhyanujñāvaśyaṃ
                  kāryā vibhakteṣu tūttarakālaṃ vibhaktāvibhaktasaṃśayavyudāsena vyavahārasaukaryāya
                  sarvābhyanujñā na punar ekasyānīśvaratvena | ato vibhaktānumativyatirekeṇāpi vyavahāraḥ
                  sidhyaty eveti vyākhyeyam | yad api,
               </p>
               	  
               <p><q class="blue">svagrāmajñātisāmantadāyādānumatena ca |<br />
                     	  hiraṇyodakadānena ṣaḍbhir gacchati medinī ||</q> (DhKo 901: Smṛtyantara)
               </p>
               	  
               <p>iti tatrāpi grāmānumatiḥ,</p>
               	  
               <p>pratigrahaḥ prakāṣaḥ syāt sthāvarasya viśeṣataḥ | (YDh 2.176)</p>
               	  
               <p>iti <span class="red">smaraṇāt</span>, vyavahāraprakāṣanārtham evāpekṣyate na punar grāmānumatyā vinā vyavahārāsiddhiḥ
                  | sāmantānumatis tu sīmāvipratipattinirāsāya | jñātidāyādānumates tu prayojanam uktam
                  eva <q class="blue">hiraṇyodakadānena</q> (DhKo 901) iti |
               </p>
               	  
               <p><q class="blue">sthāvare vikrayo nāsti kuryād ādhim anujñayā |</q> (DhKo 1589)
               </p>
               	  
               <p>iti sthāvarasya vikrayapratiṣedhāt |</p>
               	  
               <p><q class="blue">bhūmiṃ yaḥ pratigṛhnāti yaś ca bhūmiṃ prayacchati |<br />
                     	  ubhau tau puṇyakarmāṇau niyatau svargagāminau ||</q> <span class="note">Kṛtyakalpataru, Dāna 10.13 (Brick's ed.) ascribed there to Dāna-Bṛhaspati</span></p>
               	  
               <p>iti dānapraśaṃsādarśanāc ca | vikraye 'pi kartavye sahiraṇyam udakaṃ dattvā dānarūpeṇa
                  sthāvaravikrayaṃ kuryād ity arthaḥ | paitṛke paitāmahe ca dhane janmanaiva svatve
                  'pi viṣeśaṃ <q class="blue">bhūr yā pitāmahopāttā</q> (YDh 2.121) ity atra vakṣyāmaḥ || 2.113 ||
               </p>
               
               	  
               <p class="italic">idānīṃ yatra kāle yena ca yathā vibhāgaḥ kartavyas tad darśayann āha |</p>
               
               	  
               <p id="YDh_2.114" class="bold">
                  	    vibhāgaṃ cet pitā kuryād icchayā vibhajet sutān |<br />
                  	    jyeṣṭaṃ vā śreṣṭhabhāgena sarve vā syuḥ samāṃśinaḥ ||
                  	   <span class="ref">YDh_2.114</span></p>
               
               	  
               <p>yadā vibhāgaṃ pitā cikīrṣati tadā icchayā vibhajet putrān ātmanaḥ sakāśāt putraṃ putrau
                  putrān | icchāyā niraṅkuśatvād aniyamaprāptau niyamārtham āha <q>jyeṣṭaṃ vā śreṣṭhabhāgena</q> iti | jyeṣṭaṃ śreṣṭhabhāgena madhyamaṃ madhyabhāgena kaniṣṭḥaṃ kaniṣṭhabhāgena vibhajed
                  ity anuvartate | śreṣṭhādivibhāgaś ca <span class="red">manu</span>noktaḥ:
               </p>
               	  
               <p><q class="blue">jyeṣṭhasya viṃśa uddhāraḥ sarvadravyāc ca yad varam |<br />
                     	  tato 'rdhaṃ madhyamasya syāt turīyaṃ tu yavīyasaḥ ||</q> iti | (MDh 9.112)
               </p>
               	  
               <p>vāśabdo vakṣyamāṇapakṣāpekṣaḥ, <q>sarve vā syuḥ samāṃśinaḥ</q> iti | sarve vā jyeṣṭhādayaḥ samāṃśabhājaḥ kartavyāḥ | ayaṃ ca viṣamo vibhāgaḥ svārjitadravyaviṣayaḥ
                  | pitṛkramāyāte tu samasvāmyasya vakṣyamāṇatvān necchayā viṣamo vibhāgo yuktaḥ | <q>vibhāgaṃ cetpitā kuryād</q> iti yadā pitur vibhāgecchā sa tāvad ekaḥ kālaḥ | aparo 'pi kālo jīvaty api pitari
                  dravyaniḥspṛhe nivṛttaramaṇe mātari ca nivṛttarajaskāyāṃ pitur anicchāyām api putrecchayaiva
                  vibhāgo bhavati | yathoktaṃ <span class="red">nāradena</span>,
               </p>
               	  
               <p><q class="blue">ata ūrdhvaṃ pituḥ putrā vibhajeyur dhanaṃ samam |</q> (NSm 13.2 variant)
               </p>
               	  
               <p>iti pitror ūrdhvaṃ vibhāgaṃ pratipādya,</p>
               	  
               <p><q class="blue">mātur nivṛtte rajasi prattāsu bhaginīṣu ca |<br />
                     	  nivṛtte cāpi ramaṇe pitary uparataspṛhe ||</q> (NSm 13.3)
               </p>
               	  
               <p>iti darśitaḥ | atra putrā dhanaṃ samaṃ vibhajeyur ity anuṣajyate | <span class="red">gautamen</span>āpi <q class="blue">ūrdhvaṃ pituḥ putrā rikthaṃ vibhajeran</q> (GDh 28.1) ity uktvā, <q class="blue">nivṛtte cāpi rajasi</q> (GDh 28.2) iti dvitīyaḥ kālo darśitaḥ | jīvati cecchatīti tṛtīyaḥ kālaḥ | tathā sarajaskāyām
                  api mātary anicchaty api pitary adharmavartini dīrgharogagraste ca putrāṇām icchayā
                  bhavati vibhāgaḥ | yathāha <span class="red">śaṅkhaḥ</span>: <q class="blue">akāme pitari rikthāvibhāgo vṛddhe viparītacetasi rogiṇi ca</q> (DhKo 1148) iti || 2.114 ||
               </p>
               
               	  
               <p class="italic">pitur icchayā vibhāgo dvidhā darśitaḥ samo viṣamaś ceti | tatra samavibhāge viśeṣam
                  āha |
               </p>
               
               	  
               <p id="YDh_2.115" class="bold">
                  	    yadi kuryāt samān aṃśān patnyaḥ kāryāḥ samāṃśikāḥ |<br />
                  	    na dattaṃ strīdhanaṃ yāsāṃ bhartrā vā śvaśureṇa vā ||
                  	   <span class="ref">YDh_2.115</span></p>
               
               	  
               <p>yadā svecchayā pitā sarvān eva sutān samavibhāginaḥ karoti tadā patnyāś ca putrasamāṃśabhājaḥ
                  kartavyaḥ yāsāṃ patnīnāṃ bhartrā śvaśureṇa vā strīdhanaṃ na dattam | datte tu strīdhane
                  ardhāṃśaṃ vakṣyati <q>datte tv ardhaṃ prakalpayet</q> (YDh 2.148) iti || yadā tu śreṣṭhabhāgādinā jyeṣṭhādīn vibhajati tadā patnyaḥ śreṣṭhādibhāgān
                  na labhante kiṃ tūddhṛtoddhārāt samudāyāt samān evāṃśāṃl labhante svoddhāraṃ ca |
                  yathāha <span class="red">āpastambaḥ</span>: <q class="blue">parībhāṇḍaṃ ca gṛhe 'laṃkāro bhāryāyāḥ</q> (ĀpDh 2.14.8–9) iti || 2.115 ||
               </p>
               
               	  
               <p class="italic"><q>jyeṣṭhaṃ vā śreṣṭhabhāgena sarve vā syuḥ samāṃśinaḥ</q> (YDh 2.114) iti pakṣadvaye 'py apavādam āha |
               </p>
               
               	  
               <p class="bold">śaktasyānīhamānasya kiṃcid dattvā pṛthak kriyā | <span class="ref">YDh_2.116ab</span></p>
               
               	  
               <p>svayam eva dravyārjanasamarthasya pitṛdravyam anīhamānasyānicchato 'pi yat kiṃcid
                  asāram api dattvā pṛthak kriyā vibhāgaḥ kāryaḥ pitrā, tatputrādīnāṃ dāyajighṛkṣā mā
                  bhūd iti |
               </p>
               
               	  
               <p class="italic"><q>jyeṣṭhaṃ vā śreṣṭhabhāgena</q> (YDh 2.114) iti nyūnādhiko vibhāgo darśitaḥ | tatra śāstroktoddhārādiviṣamavibhāgavyatirekeṇānyathāviṣamavibhāganiṣedhārtham
                  āha |
               </p>
               
               	  
               <p class="bold">nyūnādhikavibhaktānāṃ dharmyaḥ pitṛkṛtaḥ smṛtaḥ || <span class="ref">YDh_2.116cd</span></p>
               
               	  
               <p>nyūnādhikavibhāgena vibhaktānāṃ putrāṇām asau nyūnādhikavibhāgo yadi dharmyaḥ śāstrokto
                  bhavati tadāsau pitṛkṛtaḥ kṛta eva na nivartata iti <span class="red">manv</span>ādibhiḥ smṛtaḥ | anyathā tu pitṛkṛto 'pi nivartata ity abhiprāyaḥ | yathāha <span class="red">nāradaḥ</span>:
               </p>
               	  
               <p><q class="blue">vyādhitaḥ kupitaś caiva viṣayāsaktamānasaḥ |<br />
                     	  anyathāśāstrakārī ca na vibhāge pitā prabhuḥ ||</q> iti || (NSm 13.15* add) 2.116 ||
               </p>
               
               	  
               <p class="italic">idānīṃ vibhāgasya kālāntaraṃ kartrantaraṃ prakāraniyamaṃ cāha |</p>
               
               	  
               <p class="bold">vibhajeran sutāḥ pitror ūrdhvaṃ riktham ṛṇaṃ samam | <span class="ref">YDh_2.117ab</span></p>
               
               	  
               <p>pitror mātāpitror ūrdhvaṃ prāyaṇād iti kālo darśitaḥ | sutā iti kartāro darśitāḥ |
                  samam iti prakāraniyamaḥ | samam eveti riktham ṛṇaṃ ca vibhajaren |
               </p>
               
               	  
               <p><span class="underline">nanu</span> <q class="blue">ūrdhvaṃ pituś ca mātuś ca</q> (MDh 9.104) ity upakramya,
               </p>
               	  
               <p><q class="blue">jyeṣṭha eva tu gṛhnīyāt pitryaṃ dhanam aśeṣataḥ |<br />
                     	  śeṣās tam upajīveyur yathaiva pitaraṃ tathā ||</q> (MDh 9.105)
               </p>
               	  
               <p>ity uktvoktam:</p>
               	  
               <p><q class="blue">jyeṣṭhasya viṃśa uddhāraḥ sarvadravyāc ca yad varam |<br />
                     	  tato 'rdhaṃ madhyamasya syāt turīyaṃ tu yavīyasaḥ ||</q> iti | (MDh 9.112)
               </p>
               	  
               <p>sarvasmād dravyasamudāyād viṃśatitamo bhāgaḥ sarvadravyebhyaś ca yac chreṣṭhaṃ taj
                  jyeṣṭhāya dātavyam | tadardhaṃ catvāriṃśattamo bhāgo madhyamaṃ ca dravyaṃ madhyamāya
                  dātavyam | turīyam aśītitamo bhāgo hīnaṃ dravyaṃ ca kaniṣṭhāya dātavyam iti mātāpitror
                  ūrdhvaṃ vibhajatām uddhāravibhāgo <span class="red">mununā</span> darśitaḥ | tathā:
               </p>
               	  
               <p><q class="blue">uddhāre 'nuddhṛte tv eṣām iyaṃ syād aṃśakalpanā |<br />
                     	  ekādhikaṃ harej jyeṣṭhaḥ putro 'dhyardhaṃ tato 'nujaḥ ||<br />
                     	  aṃśam aṃśaṃ yavīyāṃsa iti dharmo vyavasthitaḥ ||</q> iti | (MDh 9.116–17)
               </p>
               	  
               <p>jyeṣṭhasya dvau bhāgau tadanantarajātasya sārdhaṃ eko bhāgaḥ tato 'nujānām ekaiko
                  vibhāga ity uddhāravyatirekeṇāpi viṣamo vibhāgo darśitaḥ pitror ūrdhvaṃ vibhajatām
                  | jīvadvibhāge ca svayam eva viṣamo vibhāgo darśito <q>jyeṣṭhaṃ vā śreṣṭabhāgena</q> (YSh 2.114) iti | ataḥ sarvasminn api kale viṣamo vibhāgo 'stīti kathaṃ samam eva vibhajerann
                  iti niyamyate ||
               </p>
               
               	  
               <p><span class="underline">atrocyate</span> | satyam | ayaṃ viṣamo vibhāgaḥ śāstradṛṣṭas tathāpi lokavidviṣṭatvān nānuṣṭheyaḥ,
                  <q>asvargyaṃ lokavidviṣṭaṃ dharmyam apy ācarenna tu</q> (YDh 1.156) iti niṣedhāt | yathā <q>mahokṣaṃ vā mahājaṃ vā śrotriyāyopakalpayet</q> (YDh 1.109) iti vidhāne 'pi lokavidviṣṭatvād ananuṣṭhānam | yathā vā <q class="blue">maitrāvaruṇīṃ gāṃ vaśām anubandhyām ālabheta</q> iti gavālambhanavidhāne 'pi lokavidviṣṭatvād ananuṣṭhānam | uktaṃ ca yathā:
               </p>
               	  
               <p><q class="blue">niyogadharmo no nānubandhyāvadho 'pi vā |<br />
                     	  tathoddhāravibhāgo 'pi naiva saṃprati vartate ||</q> iti | <span class="note">NSP and Pāṇḍeya add here a parenthetical statement, which was probably intended to
                     explain the citation: (niyogam anatikramya yathāniyogaṃ, niyogādhīno yo dharmo devarāc
                     ca sutotpattir ityādiḥ sa no bhavati) | It is omitted in Setlur's edition.</span></p>
               	  
               <p>(niyogam anatikramya yathāniyogaṃ, niyogādhīno yo dharmo devarāc ca sutotpattir ityādiḥ
                  sa no bhavati) | <span class="red">āpastambo</span> 'pi <q class="blue">jīvanputrebhyo dāyaṃ vibhajet</q> iti samatām uktvā, <q class="blue">jyeṣṭho dāyāda ity eke</q> iti kṛtsnadhanagrahaṇaṃ jyeṣṭḥasyaikīyamatenopanyasya, <q class="blue">deśaviśeṣeṇa suvarṇaṃ kṛṣṇā gāvaḥ kṛṣṇabhaumaḥ jeṣṭḥasya rathaḥ pituḥ parībhāṇḍaṃ
                     ca gṛhe 'laṃkāro bhāryāyā jñātidhanaṃ cety eke</q> ity ekīyamatenaivoddhāravibhāgaṃ darśayitvā, <q class="blue">tac chāstrair vipratiṣiddham</q> iti nirākṛtavān (ĀpDh 2.14.1, 5, 6–10) | taṃ ca śāstravipratiṣedhaṃ svayam eva darśayati sma <q class="blue">manuḥ putrebhyo dāyaṃ vibhajed ity aviśeṣeṇa śrūyate</q> | iti | (ĀpDh 2.14.11) tasmād viṣamo vibhāgaḥ śāstradṛṣṭo 'pi lokavirodhāc chrutivirodhāc ca nānuṣṭeya iti
                  samam eva vibhajerann iti niyamyate ||
               </p>
               
               	  
               <p class="italic">mātāpitror dhanaṃ sutā vibhajerann ity uktam | tatra mātṛdhane 'pavādam āha |</p>
               
               	  
               <p class="bold">mātur duhitaraḥ śeṣam ṛṇāt <span class="ref">YDh_2.117c</span></p>
               
               	  
               <p>mātur dhanaṃ duhitaro vibhajeran | ṛṇāc cheṣaṃ mātṛkṛtarṇāpākaraṇāvaśiṣṭaṃ ataś carṇasamaṃ
                  nyūnaṃ vā mātṛdhanaṃ sutā vibhajerann ity asya viṣayaḥ | etad uktaṃ bhavati: mātṛkṛtam
                  ṛṇaṃ putrair evāpākaraṇīyaṃ na duhitṛbhiḥ | ṛṇāvaśiṣṭaṃ tu dhanaṃ duhitaro gṛhnīyur
                  iti | yuktaṃ caitat,
               </p>
               	  
               <p><q class="blue">pumānpuṃso 'dhike śukre strī bhavaty adhike striyāḥ |</q> (MDh 3.49)
               </p>
               	  
               <p>iti stryavayavānāṃ duhitṛṣu bāhulyāt, strīdhanaṃ duhitṛgāmi | pitṛdhanaṃ putragāmi
                  pitravayavānāṃ putreṣu bāhulyād iti | tatra ca <span class="red">gautamena</span> viśeṣo darśitaḥ: <q class="blue">strīdhanaṃ duhitṝṇām aprattānām apratiṣṭhitānāṃ ca</q> (GDh 28.24) iti | asyārthaḥ: prattāprattāsamavāye 'prattānām eva strīdhanam | prattāsu cāpratiṣṭhitāpratiṣṭhitāsamavāye
                  'pratiṣṭhitānām eveti | apratiṣṭhitā nirdhanāḥ ||
               </p>
               
               	  
               <p class="italic">duhitrabhāve mātṛdhanam ṛṇāvaśiṣṭaṃ ko gṛhnīyād ity ata āha |</p>
               
               	  
               <p class="bold">tābhya ṛte 'nvayaḥ || <span class="ref">YDh_2.117d</span></p>
               
               	  
               <p>tābhyo duhitṛbhyo vinā duhitṝṇām abhāve anvayaḥ putrādir gṛhnīyāt | etac ca <q>vibhajeran sutāḥ pitror ūrdhvam</q> (YDh 2.117) ity anenaiva siddhaṃ spaṣṭārtham uktam || 2.117 ||
               </p>
               
               	  
               <p class="italic">avibhājyam āha |</p>
               
               	  
               <p id="YDh_2.118" class="bold">
                  	    pitṛdravyāvirodhena yad anyat svayam arjitam |<br />
                  	    maitram audvāhikaṃ caiva dāyādānāṃ na tad bhavet ||
                  	   <span class="ref">YDh_2.118</span></p>
               	  
               <p id="YDh_2.119" class="bold">
                  	    kramād abhyāgataṃ dravyaṃ hṛtam apy uddharet tu yaḥ |<br />
                  	    dāyādebhyo na tad dadyād vidyayā labdham eva ca ||
                  	   <span class="ref">YDh_2.119</span></p>
               
               	  
               <p>mātāpitrordravyāvināśena yatsvayam arjitaṃ maitraṃ mitrasakāśādyallabdhaṃ audvāhikaṃ
                  vivāhādyallabdhaṃ dāyādānāṃ bhrātṝṇāṃ tanna bhavet | kramātpitṛkramādāyātaṃ yatkiñciddravyaṃ
                  anyairhṛtamasāmarthyādinā pitrādibhir anuddhṛtaṃ yaḥ putrāṇāṃ madhya itarābhyanujñayoddharati
                  taddāyādebhyo bhrātrādibhyo na dadyāduddhartaiva gṛhnīyāt | tatra kṣetre turīyāṃśamuddhartā
                  labhate śeṣaṃ tu sarveṣāṃ samam eva | yathāha <span class="red">śaṅkhaḥ</span> |
               </p>
               	  
               <p><q class="blue">pūrvaṃ naṣṭāṃ tu yo bhūmim ekaś ced uddharet kramāt |<br />
                     	  yathābhāgaṃ labhante 'nye dattvāṃśaṃ tu turīyakam ||</q> iti | (DhKo 1207)
               </p>
               	  
               <p><q>kramād abhyāgatam</q> iti śeṣaḥ | tathā vidyayā vedādhyayanenādhyāpanena vedārthavyākhyānena vā yal labdhaṃ
                  tad api dāyādebhyo na dadyāt, arjaka eva gṛhnīyāt | atra ca <q>pitṛdravyāvirodhena yat kiṃcit svayam arjitam</q> iti sarvaśeṣaḥ | ataś ca pitṛdravyāvirodhena yan maitram arjitam, pitṛdravyāvirodhena
                  yad audvāhikam, pitṛdravyāvirodhena yat kramāyātam uddhṛtam, pitṛdravyāvirodhena vidyayā
                  yal labdham, iti pratyekam abhisaṃbadhyate | tathā ca pitṛdravyāvirodhena pratyupakāreṇa
                  yan maitram, āsurādivivāheṣu yal labdham, tathā pitṛdravyavyayena yat kramāyātam uddhṛtam,
                  tathā pitṛdravyavyayena labdhayā vidyayā yal labdham, tat sarvaṃ sarvair bhrātṛbhiḥ
                  pitrā ca vibhajanīyam | tathā pitṛdravyāvirodhenetyasya sarvaśeṣatvād eva pitṛdravyāvirodhena
                  pratigrahalabdham api vibhajanīyam | asya ca sarvaśeṣatvābhāve maitramaudvāhikam ityādi
                  nārabdhavyam | atha pitṛdravyavirodhenāpi yan maitrādilabdhaṃ tasyāvibhājyatvāya maitrādivacanam
                  arthavad ity ucyate | tathā sati samācāravirodhaḥ, vidyālabdhe <span class="red">nārada</span>vacanavirodhaś ca :
               </p>
               	  
               <p><q class="blue">kuṭumbaṃ bibhṛyād bhrātur yo vidyām adhigacchataḥ |<br />
                     	  bhāgaṃ vidyādhanāt tasmāt sa labhetāśruto 'pi san ||</q> iti | (NSm 13.10)
               </p>
               	  
               <p>tathā vidyādhanasyāvibhājyasya lakṣaṇam uktaṃ <span class="red">kātyāyanena</span> |
               </p>
               	  
               <p><q class="blue">parabhaktopayogena vidyā prāptānyatas tu yā |<br />
                     	  tayā labdhaṃ dhanaṃ yat tu vidyāprāptaṃ tad ucyate ||</q> iti | (KSm 867)
               </p>
               	  
               <p>tathā pitṛdravyāvirodhenety asya bhinnavākyatve pratigrahalabdhasyāvibhājyatvam ācāraviruddham
                  āpadyeta | eta deva spaṣṭīkṛtaṃ <span class="red">manunā</span>:
               </p>
               	  
               <p><q class="blue">anupaghnan pitṛdravyaṃ śrameṇa yad upārjitam |<br />
                     	  dāyādebhyo na tad dadyād vidyayā labdham eva ca ||</q> iti (MDh 9.208)
               </p>
               	  
               <p>śrameṇa sevāyuddhādinā |</p>
               
               	  
               <p><span class="underline">nanu</span> pitṛdravyāvirodhena yan maitrādilabdhaṃ dravyaṃ tad avibhājyam iti na vaktavyam,
                  vibhāgaprāptyabhāvāt | yad yena labdhaṃ tat tasyaiva nānyasyeti prasiddhataram | prāptipūrvakaś
                  ca pratiṣedhaḥ | atra kaś cid itthaṃ prāptim āha:
               </p>
               	  
               <p><q class="blue">yat kañcit pitari prete dhanaṃ jyeṣṭo 'dhigacchati |<br />
                     	  bhāgo yavīyasāṃ tatra yadi vidyānupālinaḥ || iti |</q> (MDh 9.204)
               </p>
               	  
               <p>jyeṣṭo vā kaniṣṭo vā madhyamo vā pitari prete aprete vā yavīyasāṃ varṣīyasāṃ ceti
                  vyākhyānena pitari saty asati ca maitrādīnāṃ vibhājyatvaṃ prāptaṃ pratiṣidhyata iti
                  |
               </p>
               
               	  
               <p><span class="underline">tad asat</span> | na hy atra prāptasya pratiṣedhaḥ kiṃ tu siddhasyaivānuvādo 'yam | lokasiddhasyaivānuvādakāny
                  eva prāyeṇāsmin prakaraṇe vacanāni | atha vā,
               </p>
               	  
               <p><q class="blue">samavetais tu yat prāptaṃ sarve tatra samāṃśinaḥ |</q> (BṛSm 1.26.18)
               </p>
               	  
               <p>iti prāptasyāpavāda iti saṃtuṣyatu bhavān | ataś ca <q class="blue">yat kiṃcit pitari prete</q> ity asmin vacane jyeṣṭhādipadāvivakṣayā prāptir iti vyāmohamātraṃ | ato maitrādivacanaiḥ
                  pituḥ prāg ūrdhvaṃ vā vibhājyatvenoktasya <q class="blue">yat kiṃcit pitari prete</q> ity apavāda iti vyākhyeyam | tathānyad apy avibhājyam uktaṃ <span class="red">manunā</span>:
               </p>
               	  
               <p><q class="blue">vastraṃ patram alaṃkāraṃ kṛtānnam udakaṃ striyaḥ |<br />
                     	  yogakṣemaṃ pracāraṃ ca na vibhājyaṃ pracakṣate ||</q> iti | (MDh 9.219)
               </p>
               	  
               <p>dhṛtānām eva vastrāṇām avibhājyatvaṃ yad yena dhṛtaṃ tat tasyaiva | pitṛdhṛtavastrāṇi
                  tu pitur ūrdhvaṃ vibhajatāṃ śrāddhabhoktre dātavyāni | yathāha <span class="red">bṛhaspatiḥ</span> |
               </p>
               	  
               <p><q class="blue">vastrālaṃkāraśayyādi pitur yad vāhanādikam |<br />
                     	  gandhamālyaiḥ samabhyarcya śrāddhabhoktre samarpayet ||</q> iti | (BṛSm 1.26.60)
               </p>
               	  
               <p>abhinavāni tu vastrāṇi vibhājyāny eva | patraṃ vāhanam aśvaśibikādi tad api yad yenārūḍhaṃ
                  tat tasyaiva | pitryaṃ tu vastravad eva | aśvādīnāṃ bahutve tu tadvikrayopajīvināṃ
                  vibhājyatvam eva | vaiṣamyeṇa vibhājyatve jyeṣṭasya,
               </p>
               	  
               <p><q class="blue">ajāvikaṃ saikaśaphaṃ na jātu viṣamaṃ bhajet |<br />
                     	  ajāvikaṃ saikaśaphaṃ jyeṣṭasyaiva vidhīyate ||</q> (MDh 9.119)
               </p>
               	  
               <p>iti <span class="red">manu</span>smaraṇāt | alaṃkāro 'pi yo yena dhṛtaḥ sa tasyaiva | adhṛtaḥ sādhāraṇo vibhājya eva:
               </p>
               	  
               <p><q class="blue">patyau jīvati yaḥ strībhir alaṃkāro dhṛto bhavet |<br />
                     	  na taṃ bhajeran dāyādā bhajamānāḥ patanti te ||</q> iti | (MDh 9.200)
               </p>
               	  
               <p><q>alaṃkāro dhṛto bhaved</q> iti viśeṣeṇopādānād adhṛtānāṃ vibhājyatvaṃ gamyate | kṛṭānnaṃ taṇḍulamodakādi tad
                  apy avibhājyaṃ yathāsaṃbhavaṃ bhoktavyam | udakaṃ udakādhāraḥ kūpādiḥ, tac ca viṣamaṃ
                  mūlyadvāreṇa na vibhājyaṃ paryāyeṇopabhoktavyam | striyaś ca dāsyo viṣamāḥ na mūlyadvāreṇa
                  vibhājyāḥ paryāyeṇa karma kārayitavyāḥ | avaruddhās tu pitrā svairiṇyādyāh samā api
                  putrair na vibhājyāḥ, <q class="blue">strīṣu ca saṃyuktāsv avibhāgaḥ</q> (GDh 28.47) iti <span class="red">gautama</span>smaraṇāt | yogaś ca kṣemaṃ ca yogakṣemam | yogaśabdenālabdhalābhakāraṇaṃ śrautasmārtāgnisādhyam
                  iṣṭaṃ karma lakṣyate | kṣemaśabdena labdhaparirakṣaṇahetubhūtaṃ bahirvedidānataḍāgārāmanirmāṇādi
                  pūtaṃ karma lakṣyate | tad ubhayaṃ paitṛkam api pitṛdravyavirodhārjitam apy avibhājyam
                  | yathāha <span class="red">laugākṣiḥ</span>:
               </p>
               	  
               <p><q class="blue">kṣemaṃ pūtaṃ yogam iṣṭam ity āhus tattvadarśinaḥ |<br />
                     	  avibhājye ca te prokte śayanāsanam eva ca ||</q> iti | (DhKo 1233)
               </p>
               	  
               <p>yogakṣemaśabdena yogakṣemakāriṇo rājamantripurohitādaya ucyante iti kecit | chatracāmaraśastropānatprabhṛtaya
                  ity anye | pracāro gṛhārāmādiṣu praveśanirgamamārgaḥ, so 'py avibhājyaḥ | yat tu <span class="red">uśanasā</span> kṣetrasyāvibhājyatvam uktam,
               </p>
               	  
               <p><q class="blue">avibhājyaṃ sagotrāṇām ā sahasrakulād api |<br />
                     	  yājyaṃ kṣetraṃ ca patraṃ ca kṛtānnam udakaṃ striyaḥ ||</q> (DhKo 1232)
               </p>
               	  
               <p>iti tad brāhmaṇotpannakṣatriyādiputraviṣayam,</p>
               	  
               <p><q class="blue">na pratigrahabhūr deyā kṣatriyādisutāya vai |<br />
                     	  yady apy eṣāṃ pitā dadyān mṛte viprāsuto haret ||</q> (BṛSm 1.26.121)
               </p>
               	  
               <p>iti <span class="red">smaraṇāt</span> | yājyaṃ yājanakarmalabdham | pitṛprasādalabdhasyāvibhājyatvaṃ vakṣyate | niyamātikramasyāvibhājyatvam
                  anantaram eva nirāsi | pitṛdravyavirodhena yad arjitaṃ tad vibhajanīyam iti sthitaṃ,
                  tatrārjakasya bhāgadvayaṃ <span class="red">vasiṣṭha</span>vacanāt: <q class="blue">yena caiṣāṃ svayam upārjitaṃ syāt sa dvyaṃśam eva labheta</q> iti (VaDh 17.51) || 2.118 || 2.119 ||
               </p>
               
               	  
               <p class="italic">asyāpavādam āha |</p>
               
               	  
               <p class="bold">sāmānyārthasamutthāne vibhāgas tu samaḥ smṛtaḥ | <span class="ref">YDh_2.120ab</span></p>
               
               	  
               <p>avibhaktānāṃ bhrātṝṇāṃ sāmānyasyārthasya kṛṣivāṇijyādinā saṃbhūya samutthāne samyagvardhane
                  kenacit kṛte sama eva vibhāgo nārjayitur aṃśadvayam ||
               </p>
               
               	  
               <p class="italic">pitrye dravye putrāṇāṃ vibhāgo darśitaḥ | idānīṃ paitāmahe pautrāṇāṃ vibhāge viśeṣam
                  āha |
               </p>
               
               	  
               <p class="bold">anekapitṛkāṇāṃ tu pitṛto bhāgakalpanā || <span class="ref">YDh_2.120cd</span></p>
               
               	  
               <p>yady api paitāmahe dravye pautrāṇāṃ janmanā svatvaṃ putrair aviśiṣṭaṃ tathāpi teṣāṃ
                  pitṛdvāreṇaiva paitāmahadravyavibhāgakalpanā na svarūpāpekṣayā | etad uktaṃ bhavati
                  | yadā 'vibhaktā bhrātaraḥ putrān utpādya diṣṭaṃ gatās tadaikasya dvau putrāvanyasya
                  trayo 'parasya catvāra iti putrāṇāṃ vaiṣamye tatra dvāv ekaṃ svapitryam aṃśaṃ labhete,
                  anye trayo 'py ekam aṃśaṃ pitryaṃ catvāro 'py ekam evāṃśaṃ pitryaṃ labhanta iti |
                  tathā keṣucit putreṣu dhriyamāṇeṣu keṣucit putrān utpādya vinaṣṭeṣv apy ayam eva nyāyo
                  dhriyamāṇāḥ svān aṃśān eva labhante, naṣṭānām api putrāḥ pitryān evāṃśāṃl labhanta
                  iti vācanikī vyavasthā || 2.120 ||
               </p>
               
               	  
               <p class="italic">adhunā vibhakte pitary avidyamānabhrātṛke vā pautrasya paitāmahe dravye vibhāgo nāsti,
                  adhriyamāṇe pitari <q>pitṛto bhāgakalapanā</q> (YDh 2.120) ity uktatvāt | bhavatu vā svārjitavat pitur icchayaivety āśaṅkita āha |
               </p>
               
               	  
               <p id="YDh_2.121" class="bold">
                  	    bhūr yā pitāmahopāttā nibandho dravyam eva vā |<br />
                  	    tatra syāt sadṛśaṃ svāmyaṃ pituḥ putrasya caiva hi ||
                  	   <span class="ref">YDh_2.121</span></p>
               
               	  
               <p>bhūḥ śālikṣetrādikā | nibandha ekasya parṇabharakasyeyanti parṇāni, tathā ekasya kramukaphalabharasyeyanti
                  kramukaphalānītyādy uktalakṣaṇaḥ | dravyaṃ suvarṇarajatādi yat pitāmahena pratigrahavijayādinā
                  labdhaṃ tatra pituḥ putrasya ca svāmyaṃ lokaprasiddham iti kṛtvā vibhāgo 'sti | hi
                  yasmāt tatsadṛśaṃ samānaṃ tasmān na pitur icchayaiva vibhāgo nāpi pitur bhāgadvayam
                  | ataś ca <q>pitṛto bhāgakalpanā</q> (YDh 2.120) ity etat svāmye same 'pi vācanikam | <q>vibhāgaṃ cet pitā kuryāt</q> (YDh 2,114) ity etat svārjitaviṣayam | tathā,
               </p>
               	  
               <p><q class="blue">dvāv aṃśau pratipadyeta vibhajann ātmanaḥ pitā |</q> (NSm 13.12)
               </p>
               	  
               <p>ity etad api svārjitaviṣayam |</p>
               	  
               <p><q class="blue">jīvator asvatantraḥ syāj jarayāpi samanvitaḥ |</q> (NSm 1.32)
               </p>
               	  
               <p>ity etad api pāratantryaṃ mātāpitrarjitadravyaviṣayam, tathā <q class="blue">anīśās te hi jīvatoḥ</q> (MDh 9.104) ity etad api | tathā sarajaskāyāṃ mātari saspṛhe ca pitari vibhāgam anicchaty api
                  putrecchayā paitāmahadravyavibhāgo bhavati | tathā 'vibhaktena pitrā paitāmahe dravye
                  dīyamāne vikrīyamāṇe vā pautrasya niṣedhe 'py adhikāraḥ | pitrārjite na tu niṣedhādhikāraḥ,
                  tatparatantratvāt | anumatis tu kartavyā | tathāhi, paitṛke paitāmahe ca svāmyaṃ yady
                  api janmanaiva tathāpi patṛke pitṛparatantratvāt, pituś cārjakatvena prādhānyāt, pitrā
                  viniyujyamāne svārjite dravye putreṇānumatiḥ kartavyā | paitāmahe tu dvayoḥ svāmyam
                  aviśiṣṭam iti niṣedhādhikāro 'stīti viśeṣaḥ | manur api |
               </p>
               	  
               <p><q class="blue">paitṛkaṃ tu pitā dravyam anavāptaṃ yad āpnuyāt |<br />
                     	  na tat putrair bhajet sārdham akāmaḥ svayam arjitam ||</q> iti | (MDh 9.209)
               </p>
               	  
               <p>yat pitāmahārjitaṃ kenāpy apahṛtaṃ pitāmahenānuddhṛtaṃ yadi pitoddharati tat svārjitam
                  iva putraiḥ sārdham akāmaḥ svayaṃ na vibhajed iti vadan pitāmahārjitam akāmo 'pi putrecchayā
                  putraiḥ saha vibhajed iti darśayati || 2.121 ||
               </p>
               
               	  
               <p class="italic">vibhāgottarakālam utpannasya putrasya kathaṃ vibhāgakalpanety ata āha |</p>
               
               	  
               <p class="bold">vibhakteṣu suto jātaḥ savarṇāyāṃ vibhāgabhāk | <span class="ref">YDh_2.122ab</span></p>
               
               	  
               <p>vibhakteṣu putreṣu paścāt savarṇāyāṃ bhāryāyām utpanno vibhāgabhāk | vibhajyata iti
                  vibhāgaḥ | pitror vibhāgas taṃ bhajatīti vibhāgabhāk | pitror ūrdhvaṃ tayor aṃśaṃ
                  labhata ity arthaḥ | mātṛbhāgaṃ cāsatyāṃ duhitari, <q>mātur duhitaraḥ śeṣam</q> ity uktatvāt | asavarṇāyām utpannas tu svāṃśam eva pitryāl labhate | mātṛkaṃ tu sarvam
                  eva | etad eva <span class="red">manu</span>noktam |
               </p>
               	  
               <p><q class="blue">ūrdhvaṃ vibhāgāj jātas tu pitryam eva hared dhanam |</q> iti | (MDh 9.216)
               </p>
               	  
               <p>pitror idaṃ pitryam iti vyākhyeyam |</p>
               	  
               <p><q class="blue">anīśaḥ pūrvajaḥ pitror bhrātur bhāge vibhaktajaḥ |</q> (BṛSm 1.26.55)
               </p>
               	  
               <p>iti <span class="red">smaraṇāt</span> | vibhaktayor mātāpitror vibhāge vibhāgāt pūrvam utpanno na svāmī vibhaktajaś ca
                  bhrātur bhāge na svāmīty arthaḥ | tathā vibhāgottarakālaṃ pitrā yat kiṃcid arjitaṃ
                  tat sarvaṃ vibhaktajasyaiva,
               </p>
               	  
               <p><q class="blue">putraiḥ saha vibhaktena pitrā yat svayam arjitam |<br />
                     	  vibhaktajasya tat sarvam anīśāḥ pūrvajāḥ smṛtāḥ ||</q> (BṛSm 1.26.56)
               </p>
               	  
               <p>iti <span class="red">smaraṇāt</span> | ye ca vibhaktāḥ pitrā saha saṃsṛṣṭāḥ taiḥ sārdhaṃ pitur ūrdhvaṃ vibhaktajo vibhajet
                  | yathāha <span class="red">manuḥ</span> |
               </p>
               	  
               <p><q class="blue">saṃspṛṣṭāstena vā ye syur vibhajeta sa taiḥ saha |</q> iti | (MDh 9.216)
               </p>
               
               	  
               <p class="italic">pitur ūrdhvaṃ putreṣu vibhakteṣu paścād utpannasya kathaṃ vibhāgakalpanety ata āha
                  |
               </p>
               
               	  
               <p class="bold">dṛśyād vā tad vibhāgaḥ syād āyavyayaviśodhitāt || <span class="ref">YDh_2.122cd</span></p>
               
               	  
               <p>tasya pitari prete bhrātṛvibhāgasamaye 'spaṣṭagarbhāyāṃ mātari bhrātṛvibhāgottarakālam
                  utpannasyāpi vibhāgaḥ | tadvibhāgaḥ kuta ity ata āha | dṛśyād bhrātṛbhir gṛhītād dhanāt
                  | kīdṛśād āyavyayaviśodhitāt | āyaḥ pratidivasaṃ pratimāsaṃ pratyabdaṃ vā yad utpadyate
                  | vyayaḥ pitṛkṛtarṇāpākaraṇam | tābhyām āyavyayābhyāṃ yac chodhitaṃ tat tasmād uddhṛtya
                  tad bhāgo dātavyaḥ syāt | etad uktaṃ bhavati | prātisvikeṣu bhāgeṣu taduttham āyaṃ
                  praveśya pitṛkṛtaṃ carṇam apanīyāvaśiṣṭebhyaḥ svebhyaḥ svebhyo bhāgebhyaḥ kiṃcit kiṃcid
                  uddhṛtya vibhaktajasya bhāgaḥ svabhāgasamaḥ kartavya iti | etac ca vibhāgasamaye 'prajasya
                  bhrātur bhāryāyām aspaṣṭagarbhāyāṃ vibhāgād ūrdhvam utpannasyāpi veditavyam | spaṣṭagarbhāyāṃ
                  tu prasavaṃ pratīkṣya vibhāgaḥ kartavyaḥ | yathāha <span class="red">vasiṣṭhaḥ</span>: <q class="blue">atha bhrātṝṇāṃ dāyavibhāgaḥ, yāś cānapatyāḥ striyas tāsām ā putralābhāt</q> (VaDh 17.40–41) iti | gṛhītagarbhāṇām ā prasavāt pratīkṣaṇam iti yojanīyam || 2.122 ||
               </p>
               
               	  
               <p class="italic">vibhaktajaḥ pitryaṃ mātṛkaṃ ca sarvaṃ dhanaṃ gṛhnātītyuktam | tatra yadi vibhaktaḥ
                  pitā mātā vā vibhaktāya putrāya snehavaśād ābharaṇādikaṃ prayacchati tadā vibhaktajena
                  dānapratiṣedho na kartavyo nāpi dattaṃ pratyāhartavyam ity āha |
               </p>
               
               	  
               <p class="bold">pitṛbhyāṃ yasya yad dattaṃ tat tasyaiva dhanaṃ bhavet | <span class="ref">YDh_2.123ab</span></p>
               
               	  
               <p>mātāpitṛbhyāṃ vibhaktābhyāṃ pūrvaṃ vibhaktasya putrasya yad dattam alaṃkārādi tat
                  tasyaiva na vibhaktajasya svaṃ bhavati | nyāyasāmyād vibhāgāt prāg api yasya yad dattaṃ
                  tat tasyaiva | tathā asati vibhaktaje vibhaktayoḥ pitror aṃśaṃ tad ūrdhvaṃ vibhajatāṃ
                  yasya yad dattaṃ tat tasyaiva nānyasyeti veditavyam ||
               </p>
               
               	  
               <p class="italic">jīvadvibhāge svaputrasamāṃśitvaṃ patnīnām uktaṃ <q>yadi kuryāt samān aṃśān</q> (YDh 2.115) ityādinā | pitur ūrdhvaṃ vibhāge 'pi patnīnāṃ svaputrasamāṃśitvaṃ darśayitum āha
                  |
               </p>
               
               	  
               <p class="bold">pitur ūrdhvaṃ vibhajatāṃ mātāpy aṃśaṃ samaṃ haret || <span class="ref">YDh_2.123cd</span></p>
               
               	  
               <p>pitur ūrdhvaṃ pituḥ prāyaṇād ūrdhvaṃ vibhajatāṃ mātāpi svaputrāṃśasamam aṃśaṃ haret
                  yadi strīdhanaṃ na dattam | datte tv ardhāṃśahāriṇīti vakṣyate || 2.123 ||
               </p>
               
               	  
               <p class="italic">pitari pete yady asaṃskṛtā bhrātaraḥ santi, tadā tatsaṃskāre ko 'dhikriyata ity ata
                  āha |
               </p>
               
               	  
               <p class="bold">asaṃskṛtās tu saṃskāryā bhrātṛbhiḥ pūrvasaṃskṛtaiḥ | <span class="ref">YDh_2.124ab</span></p>
               
               	  
               <p>pitur ūrdhvaṃ vibhajadbhir bhrātṛbhir asaṃskṛtā bhrātaraḥ samudāyadravyeṇa saṃskartavyāḥ
                  |
               </p>
               
               	  
               <p class="italic">asaṃskṛtāsu bhaginīṣu viśeṣam āha |</p>
               
               	  
               <p class="bold">bhaginyaś ca nijād aṃśād dattvāṃśaṃ tu turīyakam || <span class="ref">YDh_2.124cd</span></p>
               
               	  
               <p>asyārthaḥ | bhaginyaś cāsaṃskṛtāḥ saṃskartavyā bhrātṛbhiḥ | kiṃ kṛtvā | nijād aṃśāc
                  caturtham aṃśaṃ dattvā | anena duhitaro 'pi pitur ūrdhvam aṃśabhāginya iti gamyate
                  | tatra <q>nijād aṃśād</q> iti pratyekaṃ parikalpitād aṃśād uddhṛtya caturthāṃśo dātavya ity ayam artho na bhavati
                  kiṃ tu yajjātīyā kanyā tajjātīyaputrabhāgāc caturthāṃśabhāginī sā kartavyā | etad
                  uktaṃ bhavati | yadi brāhmaṇī sā kanyā tadā brāhmaṇīputrasya yāvān aṃśo bhavati tasya
                  caturthāṃśas tasyā bhavati | tad yathā | yadi kasyacid brāhmaṇasyaikā patnī putraś
                  caikaḥ kanyā caikā tatra pitryaṃ sarvam eva dravyaṃ dvidhā vibhajya tatraikaṃ bhāgaṃ
                  caturdhā vibhajya turīyam aṃśaṃ kanyāyai dattvā śeṣaṃ putro gṛhnīyāt | yadā tu dvau
                  putrau ekā ca kanyā tadā pitṛdhanaṃ sarvaṃ tridhā vibhajya ekaṃ bhāgaṃ caturdhā vibhajya
                  turīyam aṃśaṃ kanyāyai dattvā śeṣaṃ dvau putrau vibhajya gṛhnītaḥ || atha tv ekaḥ
                  putro dve kanye tadā pitryaṃ dhanaṃ tridhā vibhajya ekaṃ bhāgaṃ caturdhā vibhajya
                  tatra dvau bhāgau dvābhyāṃ kanyābhyāṃ dattvāvaśiṣṭaṃ sarvaṃ putro gṛhnātīty evaṃ samānajātīyeṣu
                  samaviṣameṣu bhrātṛṣu bhaginīṣu ca yojanīyam | yadā tu brāhmaṇīputra ekaḥ kṣatriyākanyā
                  caikā tatra pitṛdhanaṃ saptadhā vibhajya kṣatriyāputrabhāgāṃs trīṃś caturdhā vibhajya
                  turīyāṃśaṃ kṣatriyākanyāyai dattvā śeṣaṃ brāhmaṇīputro gṛhnāti | yatra tu dvau brāhmaṇīputrau
                  kṣatriyākanyā caikā tatra pitryaṃ dhanam ekādaśadhā vibhajya teṣu trīn aṃśān kṣatriyāputrabhāgāṃś
                  caturdhā vibhajya caturtham aṃśaṃ kṣatriyākanyāyai dattvā śeṣaṃ sarvaṃ brāhmaṇīputrau
                  vibhajya gṛhnītaḥ || evaṃ jātivaiṣamye bhrātṝṇāṃ bhaginīnāṃ ca saṃkhyāyāḥ sāmye vaiṣamye
                  ca sarvatrohanīyam | na ca <q>nijād aṃśād dattvāṃśaṃ tu turīyakam</q> iti turīyāṃśāvivakṣayā saṃskāramātropayogi dravyaṃ dattveti vyākhyānaṃ yuktam, <span class="red">manu</span>vacanavirodhāt |
               </p>
               	  
               <p><q class="blue">svebhyo 'ṃśebhyas tu kanyābhyaḥ pradadyur bhrātaraḥ prathak |<br />
                     	  svāt svād aṃśāc caturbhāgaṃ patitāḥ syur aditsavaḥ ||</q> iti | (MDh 9.118)
               </p>
               	  
               <p>asyārthaḥ | brāhmaṇādayo bhrātaro brāhmaṇīprabhṛtibhyo bhaginībhyaḥ svebhyaḥ svajātivihitebhyo
                  'ṃśebhyaḥ <q>caturo 'ṃśān hared vipraḥ</q> ityādivakṣyamāṇebhyaḥ svāt svād aṃśād ātmīyād ātmīyād bhāgāc caturthaṃ caturthaṃ
                  bhāgaṃ dadyuḥ | na cātrātmīyabhāgād uddhṛtya caturthāṃśo deya ity ucyate kiṃ tu svajātivihitād
                  ekasmād ekasmād aṃśāt pṛthak pṛthag ekasyāpy ekasyai kanyāyai caturtho 'ṃśo deya iti
                  jātivaiṣamye saṃkhyāvaiṣamye ca vibhāgakḷptir uktaiva | <q>patitāḥ syur aditsavaḥ</q> ity akaraṇe pratyavāyaśravaṇād avaśyaṃdātavyatā pratīyate | atrāpi caturthabhāgavacanam
                  avivakṣitaṃ saṃskāramātropayogidravyadānam eva vivakṣitam iti cen na, smṛtidvaye 'pi
                  caturthāṃśadānāvivakṣāyāṃ pramāṇābhāvād, adāne pratyavāyaśravaṇāc ceti | yad api kaiścid
                  ucyate: aṃśadānavivakṣāyāṃ bahubhrātṛkāyāḥ bahudhanatvaṃ bahubhaginīkasya ca nirdhanatā
                  prāpnotīti tad uktarītyā parihṛtam eva | na hy atrātmīyād bhāgād uddhṛtya caturthāṃśasya
                  dānam ucyate yena tathā syāt | ataḥ <span class="red">asahāyamedhātithi</span>prabhṛtīnāṃ vyākhyānam eva caturasraṃ na <span class="red">bhāruceḥ</span> | tasmāt pitur ūrdhvaṃ kanyāpy aṃśabhāginī pūrvaṃ ced yat kiṃcit pitā dadāti tad
                  eva labhate viśeṣavacanābhāvād iti sarvam anavadyam || 2.124 ||
               </p>
               
               	  
               <p class="italic">evaṃ <q>vibhāgaṃ cet pitā kuryāt</q> YDh 2.114) ityādinā prabandhena samānajātīyānāṃ bhrātṝṇāṃ parasparaṃ pitrā saha vibhāgakḷptir
                  uktā | adhunā bhinnajātīyānāṃ vibhāgam āha |
               </p>
               
               	  
               <p id="YDh_2.125" class="bold">
                  	    catustridvyekabhāgāḥ syur varṇaśo brāhmaṇātmajāḥ |<br />
                  	    kṣatrajās tridvyekabhāgā viḍjās tu dvyekabhāginaḥ ||
                  	   <span class="ref">YDh_2.125</span></p>
               
               	  
               <p><q>tisro varṇānupūrvyeṇa</q> (YDh 1.17) iti brāhmaṇasya catasraḥ kṣatriyasya tisro vaiśyasya dve śūdrasyaiketi bhāryā darśitāḥ
                  | tatra brāhmaṇātmajā brāhmaṇotpannā varṇaśaḥ varṇaśabdena brāhmaṇādivarṇāḥ striya
                  ucyate | <q class="blue">saṃkhyaikavacanāc ca vīpsāyām</q> (Pāṇ 5.4.43) ity adhikaraṇakārakād ekavacanād vīpsāyāṃ śas | ataś ca varṇe varṇe brāhmaṇotpannāḥ
                  yathākramaṃ catustridvyekabhāgāḥ syur bhaveyuḥ | etad uktaṃ bhavati | brāhmaṇena brāhmaṇyām
                  utpannā ekaikaśaś caturaś caturo bhāgāṃl labhante | tenaiva kṣatriyāyām utpannāḥ pratyekaṃ
                  trīṃstrīn vaiśyāyāṃ dvau dvau śūdrāyām ekam ekam iti | kṣatrajāḥ kṣatriyeṇotpannāḥ
                  varṇaśa ity anuvartate yathākramaṃ tridvyekabhāgāḥ | kṣatriyeṇa kṣatriyāyām utpannāḥ
                  pratyekaṃ trīṃstrīn, vaiśyāyāṃ dvau dvau, śūdrāyām ekam ekam | viḍjāḥ vaiṣyenotpannāḥ
                  | atrāpi varṇaśa ity anuvartate yathākramaṃ dvyekabhāginaḥ | vaiśyena vaiśyāyām utpannāḥ
                  pratyekaṃ dvau dvau bhāgau labhante | śūdrāyām ekam ekam | śūdrasyaikaiva bhāryeti
                  bhinnajātīyaputrābhāvāt tatputrāṇāṃ pūrvokta eva vibhāgaḥ | yady api catustridvyekabhāgā
                  ity aviśeṣeṇoktaṃ tathāpi pratigrahaprāptabhūvyatiriktaviṣayam idaṃ draṣṭavyam | yataḥ
                  <span class="red">smaranti</span> |
               </p>
               	  
               <p><q class="blue">na pratigrahabhūr deyā kṣatriyādisutāya vai |<br />
                     	  yady apy eṣā pitā dadyān mṛte viprāsuto haret ||</q> iti | (BṛSm 1.26.121)
               </p>
               	  
               <p>pratigrahaṇāt krayādinālabdhā bhūḥ kṣatriyādisutānām api bhavaty eva | śūdrāputrasya
                  viśeṣapatiṣedhāc ca:
               </p>
               	  
               <p><q class="blue">śudryāṃ dvijātibhir jāto na bhūmer bhāgam arhati |</q> iti | (BṛSm 1.26.122)
               </p>
               	  
               <p>yadi krayādiprāptā bhūḥ kṣatriyādisutānāṃ na bhavet tadā śūdrāputrasya viśeṣapretiṣedho
                  nopapadyate | yat punaḥ,
               </p>
               	  
               <p><q class="blue">brāhmaṇakṣatriyaviṣāṃ śūdrāputro na rikthabhāk |<br />
                     	  yad evāsya pitā dadyāt tad evāsya dhanaṃ bhavet ||</q> (MDh 9.155)
               </p>
               	  
               <p>iti tad api jīvatā pitrā yadi śūdrāputrāya kim api pradattaṃ syāt tadviṣayam | yadā
                  tu prasādadānaṃ nāsti tadaikāṃśabhāgityaviruddham || 2.125 ||
               </p>
               
               	  
               <p class="italic">atha sarvavibhāgaśeṣaṃ kiṃcid ucyate |</p>
               
               	  
               <p id="YDh_2.126" class="bold">
                  	    anyonyāpahṛtaṃ dravyaṃ vibhakte yat tu dṛśyate |<br />
                  	    tat punas te samair aṃśair vibhajerann iti sthitiḥ ||
                  	   <span class="ref">YDh_2.126</span></p>
               
               	  
               <p>parasparāpahṛtaṃ samudāyadravyaṃ vibhāgakāle cājñātaṃ vibhakte pitṛdhane yad dṛśyate
                  tat samair aṃśair vibhajerann ityevaṃ sthitiḥ śāstramaryādā | atra <q>samair aṃśaiḥ</q> iti vadatoddhāravibhāgo niṣiddhaḥ | vibhajerann iti vadatā yena dṛśyate tenaiva na
                  grāhyam iti darśitam | evaṃ ca vacanasyārthavattvān na samudāyadravyāpahāre doṣābhāvaparatvam
                  |
               </p>
               
               	  
               <p><span class="underline">nanu</span> <span class="red">manunā</span> jyeṣṭasyaiva samudāyadravyāpahāre doṣo darśito na kanīyasām,
               </p>
               	  
               <p><q class="blue">yo jyeṣṭo vinikurvīta lobhād bhrātṝn yavīyasaḥ |<br />
                     	  so 'jyeṣṭaḥ syād abhāgaś ca niyantavyaś ca rājabhiḥ ||</q> (MDh 9.213)
               </p>
               	  
               <p>iti vacanāt |</p>
               
               	  
               <p><span class="underline">naitat</span> | yataḥ saṃbhāvitasvātantryasya pitṛsthānīyasya jyeṣṭasyāpi doṣaṃ vadatā jyeṣṭaparatantrāṇāṃ
                  kanīyasāṃ putrasthānīyānāṃ <q class="blue">daṇḍāpūpikanītyā</q><span class="note">For this maxim, see Jacob, <span class="italic">A Handful of Popular Maxims</span> (Bombay 1907), Part I, p. 29.</span> sutarāṃ doṣo darśita eva | tathā cāviśeṣeṇaiva doṣaḥ śrūyate |<span class="note">Here NSP and Pāṇḍeya add: gautamaḥ, as if this citation is from the GDh, but it is
                     not. Omitted by Seltur.</span> <q class="blue">yo vai bhāginaṃ bhāgān nudate cayate cainaṃ sa yadi vainaṃ na cayate 'tha putram atha
                     pautraṃ cayate</q> (AitB 6.7; DhKo 1570) iti | yo bhāginaṃ bhāgārhaṃ bhāgān nudate bhāgād apākaroti bhāgaṃ tasmai na prayacchati
                  sa bhāgān nunna enaṃ cottāraṃ cayate nāśayati doṣiṇaṃ karoti | yadi taṃ na nāśayati
                  tadā tasya putraṃ pautraṃ vā nāśayatīti jyeṣṭhaviśeṣam antareṇaiva sādhāraṇadravyāpahāriṇo
                  doṣaḥ śrutaḥ |
               </p>
               
               	  
               <p><span class="underline">atha</span> sādhāraṇaṃ dravyam ātmano 'pi svaṃ bhavatīti svabuddhyā gṛhyamāṇaṃ na doṣam āvahatīti
                  matam |
               </p>
               
               	  
               <p><span class="underline">tad asat</span> | svabuddhyā gṛhīte 'py avarjanīyatayā parasvam api gṛhītam eveti niṣedhānupraveśād
                  doṣam āvahaty eva | yathā maudge carau vipanne sadṛśatayā māṣeṣu gṛhyamāṇeṣu <q>ayajñiyā vai māṣāḥ</q> iti niṣedho na praviśati, mudgāvayavabuddhyā gṛhyamāṇatvād iti pūrvapakṣiṇokte mudgāvayaveṣu
                  gṛhyamāṇeṣv avarjanīyatayā māṣāvyavā api gṛhyanta eveti niṣedhaḥ praviśaty eveti rāddhāntinoktam
                  | tasmād vacanato nyāyataś ca sādhāraṇadravyāpahāre doṣo 'sty eveti siddham || 2.126
                  ||
               </p>
               
               	  
               <p class="italic">dvyāmuṣyāyaṇasya bhāgaviśeṣaṃ darśayaṃs tasya svarūpam āha |</p>
               
               	  
               <p id="YDh_2.127" class="bold">
                  	    aputreṇa parakṣetre niyogotpāditaḥ sutaḥ |<br />
                  	    ubhayor apy asau rikthī piṇḍadātā ca dharmataḥ ||
                  	   <span class="ref">YDh_2.127</span></p>
               
               	  
               <p><q>aputrāṃ gurvanujñātaḥ</q> (YDh 1.68) ityādyuktavidhinā aputreṇa devarādinā parakṣetre parabhāryāyāṃ guruniyogenotpāditaḥ
                  putra ubhayor bījikṣetriṇor asau rikthī rikthahārī piṇḍadātā ca dharmata iti | asyārthaḥ:
                  yadāsau niyukto devarādiḥ svayam apy aputro 'putrasya kṣetre svaparaputrārthaṃ pravṛtto
                  yaṃ janayati sa dvipitṛko dvyāmuṣyāyāṇo dvayor api rikthahārī piṇḍadātā ca | yadā
                  tu niyuktaḥ putravān kevalaṃ kṣetriṇaḥ putrārthaṃ prayatate tadā tadutpannaḥ kṣetriṇa
                  eva putro bhavati na bījinaḥ | sa ca na niyamena bījino rikthahārī piṇḍado veti |
                  yathoktaṃ <span class="red">manunā</span>:
               </p>
               	  
               <p><q class="blue">kriyābhyupagamāt kṣetraṃ bījārthaṃ yat pradīyate |<br />
                     	  tasyeha bhāginau dṛṣṭau bījī kṣetrika eva ca ||</q> iti | (MDh 9.53)
               </p>
               	  
               <p>kriyābhyupagamād ity atrotpannam apatyam āvayor ubhayor api bhavatv iti saṃvidaṅgīkaraṇād
                  yat kṣetraṃ kṣetrasvāminā bījāvapanārthaṃ bījine dīyate tatra tasmin kṣetre utpannasyāpatyasya
                  bījikṣetriṇau bhāginau svāminau dṛṣṭau maharṣibhiḥ | tathā:
               </p>
               	  
               <p><q class="blue">phalaṃ tv anabhisaṃdhāya kṣetriṇā bījinā tathā |<br />
                     	  pratyakṣaṃ kṣetriṇām artho bījād yonir balīyasī ||</q> iti | (MDh 9.52)
               </p>
               	  
               <p><q>phalaṃ tv anabhisaṃdhāya</q> iti: atrotpannam apatyam āvayos ubhayor astv ityevam anabhisaṃdhāya parakṣetre yad
                  apatyam utpādyate tad apatyaṃ kṣetriṇa eva, yato <q>bījād yonir balīyasī,</q> gavāśvādiṣu tathā darśanāt | atrāpi niyogo vāgdattāviṣaya eva, itarasya niyogasya
                  <span class="red">manunā</span> niṣiddhatvāt |
               </p>
               	  
               <p><q class="blue">devarād vā sapiṇḍād vā striyā samyaṅ niyuktayā |<br />
                     	  prajepsitādhigantavyā santānasya parikṣaye ||<br />
                     	  vidhavāyāṃ niyuktas tu ghṛtākto vāgyato niśi |<br />
                     	  ekam utpādayet putraṃ na dvitīyaṃ kathaṃcana ||</q> (MDh 9.59–60)
               </p>
               	  
               <p>ity evaṃ niyogam upanyasya, <span class="red">manuḥ</span> svayam eva niṣedhati:
               </p>
               	  
               <p><q class="blue">nānyasmin vidhavā nārī niyoktavyā dvijātibhiḥ |<br />
                     	  anyasmin hi niyuñjānā dharmaṃ hanyuḥ sanātanam ||<br />
                     	  nodvāhikeṣu mantreṣu niyogaḥ kīrtyate kvacit |<br />
                     	  na vivāhavidhāv uktaṃ vidhavāvedanaṃ punaḥ ||<br />
                     	  ayaṃ dvijair hi vidvadbhiḥ paśudharmo vigarhitaḥ |<br />
                     	  manuśyāṇām api prokto vene rājyaṃ praśāsati ||<br />
                     	  sa mahīm akhilāṃ bhuñjan rājarṣipravaraḥ purā |<br />
                     	  varṇānāṃ saṃkaraṃ cakre kāmopahatacetanaḥ ||<br />
                     	  tataḥ prabhṛti yo mohāt pramītapatikāṃ striyam |<br />
                     	  niyojayaty apatyārthe garhante taṃ hi sādhavaḥ ||</q> iti || (MDh 9.64–68)
               </p>
               	  
               <p>na ca vihitapratiṣiddhatvād vikalpa iti mantavyam, niyoktṝṇāṃ nindāśravaṇāt, strīdharmeṣu
                  vyabhicārasya bahudoṣaśravaṇāt, saṃyamasya praśastatvāc ca | yathāha <span class="red">manur</span> eva,
               </p>
               	  
               <p><q class="blue">kāmaṃ tu kṣapayed dehaṃ puṣpamūlaphalaiḥ śubhaiḥ |<br />
                     	  na tu nāmāpi gṛhṇīyāt patyau prete parasya tu ||</q> (MDh 5.157)
               </p>
               	  
               <p>iti jīvanārthaṃ puruṣāntarāśrayaṇaṃ pratiṣiddhya,</p>
               	  
               <p><q class="blue">āsīta ā maraṇāt kṣāntā niyatā brahmacāriṇī |<br />
                     	  yo dharma ekapatnīnāṃ kāṅkṣantī tam anuttamam ||<br />
                     	  anekāni sahasrāṇi kumārabrahmacāriṇām |<br />
                     	  divaṃ gatāni viprāṇām akṛtvā kulasaṃtatim ||<br />
                     	  mṛte bhartari sādhvī strī brahmacarye vyavasthitā |<br />
                     	  svargaṃ gacchaty aputrāpi yathā te brahmacāriṇaḥ ||<br />
                     	  apatyalobhād yā tu strī bhartāram ativartate |<br />
                     	  seha nindām avāpnoti paralokāc ca hīyate ||</q> (MDh 5.158–61)
               </p>
               	  
               <p>iti putrārtham api puruṣāntarāśrayaṇaṃ niṣedhati | tasmād vihitapratiṣiddhatvād vikalpa
                  iti na yuktam || evaṃ vivāhasaṃskṛtāniyoge pratiṣiddhe kas tarhi dharmyo niyoga ity
                  ata āha:
               </p>
               	  
               <p><q class="blue">yasyā mriyeta kanyāyā vācā satye kṛte patiḥ |<br />
                     	  tām anena vidhānena nijo vindeta devaraḥ ||<br />
                     	  yathāvidhy adhigamyaināṃ śuklavastrāṃ śucivratām |<br />
                     	  mitho bhajetāprasavāt sakṛt sakṛd ṛtāv ṛtau ||</q> iti | (MDh 9.69–70)
               </p>
               	  
               <p>yasmai vāgdattā kanyā sa pratigraham antareṇaiva tasyāḥ patir ity asmād eva vacanād
                  avagamyate | tasmin prete devaras tasya jyeṣṭaḥ kaniṣṭho vā nijaḥ sodaro vindeta pariṇayet
                  | yathāvidhi yathāśāstram adhigamya pariṇīya anena vidhānena ghṛtābhyaṅgavāṅniyamādinā
                  śuklavastrāṃ śucivratāṃ manovākkāyasaṃyatāṃ mitho rahasy ā garbhagrahaṇāt pratyṛtv
                  ekavāraṃ gacchet | ayaṃ ca vivāho vācaniko ghṛtābhyaṅgādiniyamavan niyuktābhigamanāṅgam
                  iti na devarasya bhāryātvam āpādayati | atas tadutpannam apatyaṃ kṣetrasvāmina eva
                  bhavati na devarasya | saṃvidā tūbhayor api || 2.127 ||
               </p>
               
               	  
               <p class="italic">samānāsamānajātīyānāṃ putrāṇāṃ vibhāgakḷptir uktā | adhunā mukhyagauṇaputrāṇāṃ dāyagrahaṇavyavasthāṃ
                  darśayiṣyaṃs teṣāṃ svarūpaṃ tāvad āha |
               </p>
               
               	  
               <p id="YDh_2.128" class="bold">
                  	    auraso dharmapatnījas tatsamaḥ putrikāsutaḥ |<br />
                  	    kṣetrajaḥ kṣetrajātas tu sagotreṇetareṇa vā ||
                  	   <span class="ref">YDh_2.128</span></p>
               
               	  
               <p>uraso jāta aurasaḥ putraḥ sa ca dharmapatnījaḥ savarṇā dharmavivāhoḍhā dharmapatnī
                  tasyāṃ jāta aurasaḥ putro mukhyaḥ | <q>tatsamaḥ putrikāsutaḥ</q> tatsama aurasasamaḥ putrikāyāḥ sutaḥ putrikāsutaḥ | ata evaurasasamaḥ | yathāha <span class="red">vasiṣṭhaḥ</span> |
               </p>
               	  
               <p><q class="blue">abhrātṛkāṃ pradāsyāmi tubhyaṃ kanyām alaṃkṛtām |<br />
                     	  asyāṃ yo jāyate putraḥ sa me putro bhaved iti ||</q> iti | (VaDh 17.17)
               </p>
               	  
               <p>atha vā putrikaiva sutaḥ putrikāsutaḥ so 'py aurasasama eva pitravayavānām alpatvāt
                  mātravayavānāṃ bāhulyāc ca | yathāha <span class="red">vasiṣṭhaḥ</span>: <q class="blue">tṛtīyaḥ<span class="note">NSP and several mss (see Seltur, p. 690) read: dvitīyaḥ.</span> putrikaiva</q> iti | tṛtīyaḥ<span class="note">See previous note.</span> putraḥ putrikaivety arthaḥ | dvyāmuṣyāyaṇas tu janakasyaurasād apakṛṣṭo 'nyakṣetrotpannatvāt
                  | <q>kṣetrajaḥ kṣetrajātas tu sagotreṇetareṇa vā</q>: itareṇa sapiṇḍena devareṇa votpannaḥ putraḥ kṣetrajaḥ || 2.128 ||
               </p>
               
               	  
               <p id="YDh_2.129" class="bold">
                  	    gṛhe pracchanna utpanno gūḍhajas tu sutaḥ smṛtaḥ |<br />
                  	    kānīnaḥ kanyakājāto mātāmahasuto mataḥ ||
                  	   <span class="ref">YDh_2.129</span></p>
               
               	  
               <p>gūḍhajaḥ putro bhartṛgṛhe pracchanna utpanno hīnādhikajātīyapuruṣajatvaparihāreṇa
                  puruṣaviśeṣajatvaniścayābhāve 'pi savarṇajatvaniścaye sati boddhavyaḥ | kānīnas tu
                  kanyakāyām utpannaḥ pūrvavat savarṇāsu mātāmahasya putraḥ | yady anūḍhā sā bhavet
                  tathā pitṛgṛha eva saṃsthitā | athoḍhā tadā voḍhur eva putraḥ | yathāha <span class="red">manuḥ</span> |
               </p>
               	  
               <p><q class="blue">pitṛveśmani kanyā tu yaṃ putraṃ janayed rahaḥ |<br />
                     	  taṃ kānīnaṃ vaden nāmnā voḍhuḥ kanyāsamudbhavam ||</q> iti || (MDh 9.172) 2.129
               </p>
               
               	  
               <p id="YDh_2.130" class="bold">
                  	    akṣatāyāṃ kṣatāyāṃ vā jātaḥ paunarbhavaḥ sutaḥ |<br />
                  	    dadyān mātā pitā vā yaṃ sa putro dattako bhavet ||
                  	   <span class="ref">YDh_2.130</span></p>
               
               	  
               <p>paunarbhavas tu putro 'kṣatāyāṃ kṣatāyāṃ vā punarbhvāṃ savarṇād utpannaḥ | mātrā bhartranujñayā
                  proṣite prete vā bhartari pitrā vobhābhyāṃ vā savarṇāya yasmai dīyate sa tasya dattakaḥ
                  putraḥ | yathāha <span class="red">manuḥ</span> |
               </p>
               	  
               <p><q class="blue">mātā pitā vā dadyātāṃ yam adbhiḥ putram āpadi |<br />
                     	  sadṛśaṃ prītisaṃyuktaṃ sa jñeyo dattrimaḥ sutaḥ ||</q> iti | (MDh 9.168)
               </p>
               	  
               <p>āpadgrahaṇād anāpadi na deyaḥ | dātur ayaṃ pratiṣedhaḥ | tathā eka putro na deyaḥ
                  | <q class="blue">na tv evaikaṃ putraṃ dadyāt pratigṛhnīyād vā</q> (VaDh 15.3) iti <span class="red">vasiṣṭha</span>smaraṇāt | tathānekaputrasadbhāve 'pi jyeṣṭho na deyaḥ |
               </p>
               	  
               <p><q class="blue">jyeṣṭhena jātamātreṇa putrī bhavati mānavaḥ |</q> (MDh 9.106)
               </p>
               	  
               <p>iti tasyaiva putrakāryakaraṇe mukhyatvāt | putrapratigrahaprakāraś ca <q class="blue">putraṃ pratigrahīṣyan bandhūn āhūya rājani cāvedya niveśanamadhye vyāhṛtibhir hutvā
                     adūrabāndhavaṃ bandhusaṃnikṛṣṭa eva pratigṛhnīyāt</q> (VaDh 15.6) iti <span class="red">vasiṣṭheno</span>ktaḥ | adūrabāndhavam ity atyantadeśabhāṣāviprakṛṣṭasya pratiṣedhaḥ | evaṃ krītasvayaṃdattakṛtrimeṣv
                  api yojanīyam, samānanyāyatvāt || 2.130 ||
               </p>
               
               	  
               <p id="YDh_2.131" class="bold">
                  	    krītaś ca tābhyāṃ vikrītaḥ kṛtrimaḥ syāt svayaṃkṛtaḥ |<br />
                  	    dattvātmā tu svayaṃdatto garbhe vinnaḥ sahoḍhajaḥ ||
                  	   <span class="ref">YDh_2.131</span></p>
               
               	  
               <p>krītas tu putras tābhyāṃ mātāpitṛbhyāṃ mātrā pitrā vā vikrītaḥ pūrvavat tathāikaṃ
                  putraṃ jyeṣṭhaṃ ca varjayitvā āpadi savarṇa ity eva | yat tu <span class="red">manuno</span>ktam,
               </p>
               	  
               <p><q class="blue">krīṇīyād yas tv apatyārthaṃ mātāpitror yam antikāt |<br />
                     	  sa krītakaḥ sutas tasya sadṛśo 'sadṛśo 'pi vā ||</q> (MDh 9.174)
               </p>
               	  
               <p>iti tadguṇaih sadṛśo 'sadṛśo veti vyākhyeyaṃ na jātyā, <q>sajātīyeṣv ayaṃ proktas tanayeṣu</q> (YDh 2.133) ity upasaṃhārāt | <q>kṛtrimaḥ syāt svayaṃkṛtaḥ</q>: kṛtrimas tu putraḥ svayaṃ putrārthinā dhanakṣetrapradarśanādipralobhenaiva putrīkṛto
                  mātāpitṛvihīnaḥ tatsadbhāve tatparatantratvāt | dattātmā tu putro yo mātāpitṛvihīnas
                  tābhyāṃ tyakto vā tavāhaṃ putro bhavāmīti svayaṃdattatvam upagataḥ | sahoḍhajas tu
                  garbhe sthito garbhiṇyāṃ pariṇītāyāṃ yaḥ pariṇītaḥ sa voḍhuḥ putraḥ || 2.131 ||
               </p>
               
               	  
               <p class="bold">utsṛṣṭo gṛhyate yas tu so 'paviddho bhavet sutaḥ | <span class="ref">YDh_2.132ab</span></p>
               
               	  
               <p>apaviddho mātāpitṛbhyām utsṛṣṭo yo gṛhyate sa grahītuḥ putraḥ sarvatra savarṇa ity
                  eva ||
               </p>
               
               	  
               <p class="italic">evaṃ mukhyāmukhyaputrān anukramyaiteṣāṃ dāyagrahaṇe kramam āha |</p>
               
               	  
               <p class="bold">piṇḍado 'ṃśaharaś caiṣāṃ pūrvābhāve paraḥ paraḥ || <span class="ref">YDh_2.132cd</span></p>
               
               	  
               <p>eteṣāṃ pūrvoktānāṃ putrāṇāṃ dvādaśānāṃ pūrvasya pūrvasyābhāve uttara uttaraḥ śrāddhado
                  'ṃśaharo dhanaharo veditavyaḥ | aurasapautrikeyasamavāye aurasasyaiva dhanagrahaṇe
                  prāpte <span class="red">manur</span> apavādam āha |
               </p>
               	  
               <p><q class="blue">putrikāyāṃ kṛtāyāṃ tu yadi putro 'nujāyate |<br />
                     	  samas tatra vibhāgaḥ syāj jyeṣṭhatā nāsti hi striyāḥ ||</q> iti | MDh 9.134)
               </p>
               	  
               <p>tathā anyeṣām api pūrvasmin pūrvasmin saty apy uttareṣāṃ putrāṇāṃ caturthāṃśabhāgitvam
                  uktaṃ <span class="red">vasiṣṭhena</span> | tasmiṃś cet pratigṛhīte aurasa utpadyeta caturthabhāgabhāgī syād dattaka iti |
                  dattakagrahaṇaṃ krītakṛtrimādīnāṃ pradarśanārtham, putrīkaraṇāviśeṣāt | tathā ca <span class="red">kātyāyanaḥ</span> :
               </p>
               	  
               <p><q class="blue">utpanne tv aurase putre caturthāṃśaharāḥ sutāḥ |<br />
                     	  savarṇā asavarṇās tu grāsācchādanabhājanāḥ ||</q> iti | (KSm 857)
               </p>
               	  
               <p>savarṇā dattakakṣetrajādayas te saty aurase caturthāṃśaharāḥ | asavarṇāḥ kānīnagūḍhotpannasahoḍhajapaunarbhavās
                  te tv aurase sati na caturthāṃśaharāḥ kiṃ tu grāsācchādanabhājanāḥ | yad api <span class="red">viṣṇu</span>vacanam,
               </p>
               	  
               <p><q class="blue">apraśastās tu kānīnagūḍhotpannasahoḍhajāḥ |<br />
                     	  paunarbhavaś ca naivaite piṇḍarikthāṃśabhāginaḥ ||</q> (DhKo 1390)
               </p>
               	  
               <p>iti, tad apy aurase sati caturthāṃśaniṣedhaparam eva | aurasādyabhāve tu kānīnādīnām
                  api sakalapitryadhanagrahaṇam asty eva, <q>pūrvābhāve paraḥ paraḥ</q> iti vacanāt || yad api <span class="red">manu</span>vacanam,
               </p>
               	  
               <p><q class="blue">eka evaurasaḥ putraḥ pitryasya vasunaḥ prabhuḥ |<br />
                     	  śeṣāṇām ānṛśaṃsyārthaṃ pradadyāt tu prajīvanam ||</q> (MDh 9.163)
               </p>
               	  
               <p>iti tad api dattakādīnām aurasapratikūlatve nirguṇatve ca veditavyam | tatra kṣetrajasya
                  viśeṣo darśitas <span class="red">tena</span>iva |
               </p>
               	  
               <p><q class="blue">ṣaṣṭhaṃ tu kṣetrajasyāṃśaṃ pradadyāt paitṛkād dhanāt |<br />
                     	  auraso vibhajan dāyaṃ pitryaṃ pañcamam eva vā ||</q> iti | (MDh 9.164)
               </p>
               	  
               <p>pratikūlatvanirguṇatvasamuccaye ṣaṣṭam aṃśam, ekatarasadbhāve pañcamam iti vivektavyam
                  | yad api <span class="red">manunā</span> putrāṇāṃ ṣaṭkadvayam upanyasya pūrvaṣaṭkasya dāyādabāndhavatvaṃ, uttaraṣaṭkasyādāyādabāndhavatvam
                  uktam,
               </p>
               	  
               <p><q class="blue">aurasaḥ kṣetrajaś caiva dattaḥ kṛtrima eva ca |<br />
                     	  gūḍhotpanno 'paviddhaś ca dāyādā bāndhavāś ca ṣaṭ ||<br />
                     	  kānīnaś ca sahoḍhaś ca krītaḥ paunarbhavas tathā |<br />
                     	  svayaṃdattaś ca śaudraś ca ṣaḍ adāyādabāndhavāḥ ||</q> (MDh 9.159–60)
               </p>
               	  
               <p>iti, tad api svapitṛsapiṇḍasamānodakānāṃ saṃnihitarikthaharāntarābhāve pūrvaṣaṭkasya
                  tadrikthaharatvam uttaraṣaṭkasya tu tan nāsti | bāndhavatvaṃ punaḥ samānagotratvena
                  sapiṇḍatvena codakapradānādikāryakaratvaṃ vargadvayasyāpi samam eveti vyākhyeyam |
               </p>
               	  
               <p><q class="blue">gotrarikthe janayitur na bhajed dattrimaḥ sutaḥ |<br />
                     	  gotrarikthānugaḥ piṇḍo vyapaiti dadataḥ svadhā ||</q> (MDh 9.142)
               </p>
               	  
               <p>ity atra datrimagrahaṇasya putrapratinidhipradarśanārthatvāt | pitṛdhanahāritvaṃ tu
                  pūrvasya pūrvasyābhāve sarveṣām aviśiṣṭam,
               </p>
               	  
               <p><q class="blue">na bhrātaro na pitaraḥ putrā rikthaharāḥ pituḥ |</q> (MDh 9.185)
               </p>
               	  
               <p>ity aurasavyatiriktānāṃ putrapratinidhīnāṃ sarveṣāṃ rikthahāritvapratipādanaparatvāt
                  | aurasasya tu,
               </p>
               	  
               <p><q class="blue">eka evaurasaḥ putraḥ pitryasya vasunaḥ prabhuḥ |</q> (MDh 9.163)
               </p>
               	  
               <p>ity anenaiva rikthabhāktvasyoktatvāt, dāyādaśabdasya <q class="blue">dāyādān api dāpayet</q> ityadau putravyatiriktarikthabhāgviṣayatvena prasiddhatvāc ca | <span class="red">vāsiṣṭhā</span>diṣu vargadvaye 'pi kasyacid vyatyayena pāṭho guṇavadaguṇavadviṣayo veditavyaḥ | <span class="red">gautamīye</span> (GDh 28.32–35) tu pautrikeyasya daśamatvena pāṭho vijātīyaviṣayaḥ | tasmāt sthitam etat pūrvapūrvābhāve
                  paraḥ paro 'ṃśabhāg iti || yat tu,
               </p>
               	  
               <p><q class="blue">bhrātṝṇām ekajātānām ekaś cet putravān bhavet |<br />
                     	  sarve te tena putreṇa putriṇo manur abravīt ||</q> (MDh 9.182)
               </p>
               	  
               <p>iti, tad api bhrātṛputrasya putrīkaraṇasaṃbhave 'nyeṣāṃ putrīkaraṇaniṣedhārtham, na
                  punaḥ putratvapratipādanāya, <q>tatsutā gotrajā bandhuḥ</q> ity anena virodhāt || 2.132 ||
               </p>
               
               	  
               <p class="italic">idānīm uktopasaṃhāravyājena tatraiva niyamam āha |</p>
               
               	  
               <p class="bold">sajātīyeṣv ayaṃ proktas tanayeṣu mayā vidhiḥ | <span class="ref">YDh_2.133ab</span></p>
               
               	  
               <p>samānajātīyeṣv eva putreṣu ayaṃ pūrvābhāve paraḥ para ity ukto vidhiḥ na bhinnajātīyeṣu
                  | tatra ca kānīnagūḍhotpannasahoḍhajapaunarbhavāṇāṃ savarṇatvaṃ janakadvāreṇa na svarūpeṇa
                  | teṣāṃ, varṇajātilakṣaṇābhāvasyoktatvāt | tathānulomajānāṃ mūrdhāvasiktādīnām auraseṣv
                  antarbhāvāt teṣām apy abhāve kṣetrajādīnāṃ dāyaharatvaṃ boddhavyam | śūdrāputras tv
                  auraso 'pi kṛtsnaṃ bhāgam anyābhāve 'pi na labhate | yathāha <span class="red">manuḥ</span> |
               </p>
               	  
               <p><q class="blue">yady api syāt tu satputro yady aputro 'pi vā bhavet |<br />
                     	  nādhikaṃ daśamād dadyāc chūdrāputrāya dharmataḥ ||</q> iti | (MDh 9.154)
               </p>
               	  
               <p>yadi satputro vidyamānadvijātiputro yady aputro 'vidyamānadvijātiputro vā syāt tasmin
                  mṛte kṣetrajādir vānyo vā sapiṇḍaḥ śūdrāputrāya taddhanād daśamāṃśād adhikaṃ na dadyād
                  ity asmād eva kṣatriyāvaiśyāputrayoḥ savarṇāputrābhāve sakaladhanagrahaṇaṃ gamyate
                  ||
               </p>
               
               	  
               <p class="italic">adhunā śūdradhanavibhāge viśeṣam āha |</p>
               
               	  
               <p class="bold">jāto 'pi dāsyāṃ śūdreṇa kāmato 'ṃśaharo bhavet || <span class="ref">YDh_2.133cd</span></p>
               	  
               <p id="YDh_2.134" class="bold">
                  	    mṛte pitari kuryus taṃ bhrātaras tv ardhabhāgikam |<br />
                  	    abhrātṛko haret sarvaṃ duhitṝṇāṃ sutād ṛte ||
                  	   <span class="ref">YDh_2.134</span></p>
               
               	  
               <p>śūdreṇa dāsyām utpanna putraḥ kāmataḥ pitur icchayā bhāgaṃ labhate | pitur ūrdhvaṃ
                  tu yadi pariṇītāputrā santi tadā te bhrātaras taṃ dāsīputraṃ ardhabhāginaṃ kuryuḥ
                  | svabhāgād ardhaṃ dadyur ity arthaḥ | atha pariṇītāputrā na santi tadā kṛtsnaṃ dhanaṃ
                  dāsīputro gṛhnīyāt yadi pariṇītāduhitaras tatputrā vā na santi | tatsadbhāve tv ardhabhāgika
                  eva dāsīputraḥ | atra ca śūdragrahaṇād dvijātinā dāsyām utpannaḥ pitur icchayāpy aṃśaṃ
                  na labhate nāpy ardhaṃ, dūrata eva kṛtsnam | kiṃ tv anukūlaś cej jīvanamātraṃ labhate
                  || 2.133 || 2.134 ||
               </p>
               
               	  
               <p class="italic">mukhyagauṇasutā dāyaṃ gṛhnantīti nirūpitam | teṣām abhāve sarveṣāṃ dāyādakrama ucyate
                  |
               </p>
               
               	  
               <p id="YDh_2.135" class="bold">
                  	    patnī duhitaraś caiva pitarau bhrātaras tathā |<br />
                  	    tatsutā gotrajā bandhuśiṣyasabrahmacāriṇaḥ ||
                  	   <span class="ref">YDh_2.135</span></p>
               	  
               <p id="YDh_2.136" class="bold">
                  	    eṣām abhāve pūrvasya dhanabhāg uttarottaraḥ |<br />
                  	    svaryātasya hy aputrasya sarvavarṇeṣv ayaṃ vidhiḥ ||
                  	   <span class="ref">YDh_2.136</span></p>
               
               	  
               <p>pūrvoktā dvādaśaputrā yasya na santy asāv aputraḥ, tasyāputrasya svaryātasya paralokaṃ
                  gatasya dhanabhāk dhanagrāhī eṣāṃ patnyādīnām anukrāntānāṃ madhye pūrvasya pūrvasyābhāva
                  uttara uttaro dhanabhāg iti saṃbandhaḥ | sarveṣu mūrdhāvasiktādiṣu anulomajeṣu pratilomajeṣu
                  varṇeṣu ca brāhmaṇādiṣu ayaṃ dāyagrahaṇavidhir dāyagrahaṇakramo veditavyaḥ | tatra
                  prathamaṃ patnī dhanabhāk | patnī vivāhasaṃskṛtā <q class="blue">patyur no yajñasaṃyoge</q> (Pāṇ 4.1.33) iti <span class="red">smaraṇāt</span> | ekavacanaṃ ca jātyabhiprāyeṇa | tāś ca bahvyaś cet sajātīyā vijātīyāś ca tadā yathāṃśaṃ
                  vibhajya dhanaṃ gṛhnanti | <span class="red">vṛddhamanur</span> api patnyāḥ samagradhanasaṃbandhaṃ vakti:
               </p>
               	  
               <p><q class="blue">aputrā śayanaṃ bhartuḥ pālayantī vrate sthitā |<br />
                     	  patny eva dadyāt tatpiṇḍaṃ kṛtsnam aṃśaṃ labhate ca ||</q> iti | (DhKo 1527)
               </p>
               	  
               <p><span class="red">vṛddhaviṣṇur</span> api <q class="blue">aputradhanaṃ patnyabhigāmi | tadabhāve duhitṛgāmi | tadabhāve pitṛgāmi | tadabhāve
                     mātṛgāmi</q> iti (DhKo 1470) | <span class="red">kātyāyano</span> 'pi |
               </p>
               	  
               <p><q class="blue">patnī patyur dhanaharī yā syād avyabhicāriṇī |<br />
                     	  tad abhāve tu duhitā yady anūḍhā bhavet tadā ||</q> iti | (KSm 926)
               </p>
               	  
               <p>tathā:</p>
               	  
               <p><q class="blue">aputrasyāryakulajā patnī duhitaro 'pi vā |<br />
                     	  tadabhāve pitā mātā bhrātā putrāś ca kīrtitāḥ ||</q> iti | (KSm 927)
               </p>
               	  
               <p><span class="red">bṛhaspatir</span> api |
               </p>
               	  
               <p><q class="blue">kulyeṣu vidyamāneṣu pitṛbhrātṛsanābhiṣu |<br />
                     	  asutasya pramītasya patnī tadbhāgahāriṇī ||</q> (BṛSm 1.26.94)
               </p>
               	  
               <p>etadviruddhānīva vākyāni lakṣyante |</p>
               	  
               <p><q class="blue">bhrātṝṇām aprajāḥ preyāt kaścic cet pravrajeta vā |<br />
                     	  vibhajeran dhanaṃ tasya śeṣās te strīdhanaṃ vinā ||<br />
                     	  bharaṇaṃ cāsya kurvīran strīṇām ājīvanakṣayāt |<br />
                     	  rakṣanti śayyāṃ bhartuś ced ācchidyur itarāsu tu ||</q> (NSm 13.24–25)
               </p>
               	  
               <p>iti patnīsadbhāve 'pi bhrātṝṇāṃ dhanagrahaṇaṃ patnīnāṃ ca bharaṇamātraṃ <span class="red">nāradeno</span>ktam | <span class="red">manunā</span> tu,
               </p>
               	  
               <p><q class="blue">pitā hared aputrasya rikthaṃ bhrātara eva vā |</q> (MDh 9.185)
               </p>
               	  
               <p>ity aputrasya dhanaṃ pitur bhrātur veti darśitam | tathā,</p>
               	  
               <p><q class="blue">anapatyasya putrasya mātā dāyam avāpnuyāt |<br />
                     	  mātary api ca vṛttāyāṃ pitur mātā hared dhanam ||</q> (MDh 9.217)
               </p>
               	  
               <p>iti mātuḥ pitāmahyāś ca dhanasaṃbandho darśitaḥ | <span class="red">śaṅkhen</span>āpi: <q class="blue">svaryātasya hy aputrasya bhrātṛgāmi dravyam | tadabhāve pitarau hareyātāṃ jyeṣṭhā
                     vā patnī</q> (DhKo 1471) iti bhrātṝṇāṃ pitror jyeṣṭhāyāś ca patnyāḥ krameṇa dhanasaṃbandho darśitaḥ | <span class="red">kātyāyanen</span>āpi |
               </p>
               	  
               <p><q class="blue">vibhakte saṃsthite dravyaṃ putrābhāve pitā haret |<br />
                     	  bhrātā vā jananī vā 'tha mātā vā tatpituḥ kramāt ||</q> (KSm 928)
               </p>
               	  
               <p>ityevamādīnāṃ viruddhārthānāṃ vākyānāṃ <span class="red">dhāreśvareṇa</span><span class="note">NSP reads wrongly: yoīśvareṇa.</span> vyavasthā darśitā <q>patnī gṛhnīyāt</q> ityetadvacanajātaṃ vibhaktabhrātṛstrīviṣayam | sā ca yadi niyogārthinī bhavati |
                  kuta etat niyogasavyapekṣāyāḥ patnyā dhanaharaṇaṃ na svatantrāyāṃ iti | <q class="blue">pitā hared aputrasya</q> (MDh 9.185) ityādivacanāt tatra vyavasthākāraṇaṃ vaktavyam | nānyad vyavasthākāraṇam astīti <span class="red">gautama</span>vacanāc ca <q class="blue">piṇḍagotrarṣisaṃbandhā rikthaṃ bhajeran strī vānapatyasya bījaṃ lipseta</q> iti (GDh 29.5–6) | asyārthaḥ: piṇḍagotrarṣisaṃbandhā anapatyasya rikthaṃ bhajeran strī vā rikthaṃ
                  bhajet yadi bījaṃ lipseteti | <span class="red">manur</span> api,
               </p>
               	  
               <p><q class="blue">dhanaṃ yo bibhṛyād bhrātur mṛtasya striyam eva ca |<br />
                     	  so 'patyaṃ bhrātur utpādya dadyāt tasyaiva taddhanam ||</q> (MDh 9.146)
               </p>
               	  
               <p>ity anenaitad darśayati: vibhaktadhane 'pi bhrātary uparate 'patyadvāreṇaiva patnyā
                  dhanasaṃbandho nānyatheti | yathāvibhaktadhane 'pi |
               </p>
               	  
               <p><q class="blue">kanīyāñ jyeṣṭabhāryāyāṃ putram utpādayed yadi |<br />
                     	  samas tatra vibhāgaḥ syād iti dharmo vyavasthitaḥ ||</q> iti | (MDh 9.120)
               </p>
               	  
               <p>tathā <span class="red">vasiṣṭho</span> 'pi <q class="blue">rikthalobhān nāsti niyogaḥ</q> (VaDh 17.65) iti rikthalobhān niyogaṃ pratiṣedhayan niyogadvāraka eva patnyāḥ dhansaṃbandho nānyatheti
                  darśayati | niyogābhāve 'pi patnyā bharaṇamātram eva <span class="red">nārada</span>vacanāt,
               </p>
               	  
               <p><q class="blue">bharaṇaṃ cāsya kurvīran strīṇām ājivanakṣayāt |</q> iti | (NSm 13.25)
               </p>
               	  
               <p><span class="red">yogīṣvareṇ</span>āpi kila vakṣyate |
               </p>
               	  
               <p>aputrā yoṣitaś caiṣāṃ bhartavyāḥ sādhuvṛttayaḥ |</p>
               	  
               <p>nirvāsyā vyabhicāriṇyaḥ pratikūlās tathaiva ca || iti | (YDh 2.142)</p>
               	  
               <p>api ca | dvijātidhanasya yathārthatvāt strīṇāṃ ca yajñe 'nadhikārād dhanagrahaṇam
                  ayuktam | tathā ca kenāpi <span class="red">smṛtam</span> |
               </p>
               	  
               <p><q class="blue">yajñārthe dravyam utpannaṃ tatrānadhikṛtās tu ye |<br />
                     	  arikthabhājas te sarve grāsācchādanabhājanāḥ ||<br />
                     	  yajñārthaṃ vihitaṃ vittaṃ tasmāt tad viniyojayet |<br />
                     	  sthāneṣu dharmajuṣṭeṣu na strīmūrkhavidharmiṣu ||</q> iti | (DhKo 1390, 1457–8)
               </p>
               
               	  
               <p>tad <span class="underline">anupapannam</span> | <q>patnī duhitaraḥ</q> ity atra niyogasyāpratīter aprastutatvāc ca | api cedam atra vaktavyam | patnyāḥ
                  dhanagrahaṇe niyogo vā nimittaṃ tadutpannam apatyaṃ vā | tatra niyogasyaiva nimittatve
                  anutpāditaputrāyā api dhanasaṃbandhaḥ prāpnoti | utpannasya ca putrasya dhanasaṃbandho
                  na prāpnoti | atha tadapatyasyaiva nimittatvam | tathā sati putrasyaiva dhanasaṃbandhāt
                  patnīti nārabdhavyam |
               </p>
               
               	  
               <p><span class="underline">atha</span> strīṇāṃ patidvārako dhanasaṃbandhaḥ putradvārako vā nānyatheti matam |
               </p>
               	  
               <p><span class="underline">tad apy asat</span>,
               </p>
               	  
               <p><q class="blue">adhyagnyadhyāvāhanikaṃ dattaṃ ca prītikarmaṇi |<br />
                     	  bhrātṛmātṛpitṛprāptaṃ ṣaḍvidhaṃ strīdhanaṃ smṛtam ||</q> (MDh 9.194)
               </p>
               	  
               <p>ityādivirodhāt | <span class="underline">kiṃ ca</span>, sarvathā putrābhāve patnī duhitara ity ārabdham | tatra niyuktāyā dhanasaṃbandhaṃ
                  vadatā kṣetrajasyaiva dhanasaṃbandha ukto bhavati | sa ca prāg evābhihita ity aputraprakaraṇe
                  patnīti nārabdhavyam | <q class="blue">atha piṇḍagotrarṣisaṃbandhā rikthaṃ bhajeran strī vānapatyasya, bījaṃ vā lipseta</q> (GDh 28.21–22) iti <span class="red">gautama</span>vacanān niyuktāyā dhanasaṃbandha iti | <span class="underline">tad apy asat</span> | na hi yadi bījaṃ lipseta tadānapatyasya strī dhanaṃ gṛhnīyād ity ayam artho 'smāt
                  pratīyate | kiṃ tu <q class="blue">anapatyasya dhanaṃ piṇḍagotrarṣisaṃbandhā bhajeran strī vā sā strī bījaṃ vā lipseta
                     saṃyatā vā bhavet</q> iti tasyā dharmāntaropadeśaḥ, vāśabdasya pakṣāntaravacanatvena yadyarthāpratīteḥ
                  | api ca saṃyatāyā eva dhanagrahaṇaṃ yuktaṃ na niyuktāyāḥ <span class="red">smṛti</span>lokaninditāyāḥ |
               </p>
               	  
               <p><q class="blue">aputrā śayanaṃ bhartuḥ pālayantī vrate sthitā |<br />
                     	  patny eva dadyāt tatpiṇḍaṃ kṛtsnam aṃśaṃ labheta ca ||</q> (DhKo 1527)
               </p>
               	  
               <p>iti saṃyatāyā eva dhanagrahaṇam uktam ||</p>
               
               	  
               <p>tathā niyogaś ca nindito <span class="red">manunā</span>:
               </p>
               	  
               <p><q class="blue">nānyasmin vidhavā nārī niyoktavyā dvijātibhiḥ |<br />
                     	  anyasmin hi niyuñjānā dharmaṃ hanyuḥ sanātanam ||</q> (MDh 9.64)
               </p>
               	  
               <p>ityādinā | yat tu <span class="red">vasiṣṭḥa</span>vacanam <q class="blue">rikthalobhān nāsti niyogaḥ</q> (VaDh 17.65) iti tad avibhakte saṃsṛṣṭini vā bhartari prete tasyā dhanasaṃbandho nāstīti svāpatyasya
                  dhanasaṃbandhārthaṃ niyogo na kartavya iti vyākhyeyam | yad api <span class="red">nārada</span>vacanam,
               </p>
               	  
               <p><q class="blue">bharaṇaṃ cāsya kurvīran strīṇāṃ ājivanakṣayāt |</q> (NSm 13.25)
               </p>
               	  
               <p>iti tad api,</p>
               	  
               <p><q class="blue">saṃsṛṣṭānāṃ tu yo bhāgas teṣām eva sa iṣyate |</q> (NSm 13.23)
               </p>
               	  
               <p>iti saṃsṛṣṭānāṃ prastutatvāt, tat strīṇām anapatyānāṃ bharaṇamātrapratipādanaparam
                  | na ca <q class="blue">bhrātṝṇām aprajāḥ preyād</q> (NSm 12.24) ity etasya saṃsṛṣṭiviṣayatve <q class="blue">saṃsṛṣṭānāṃ tu yo bhāgaḥ</q> (NSm 13.23) ity anena paunaruktyam āśaṅkanīyam | yataḥ pūrvoktivivaraṇena strīdhanasyāvibhājyatvaṃ
                  tat strīṇāṃ ca bharaṇamātraṃ vidhīyate | yad api <q>aputrā yoṣitaś caiṣām</q> (YDh 2.140) ityādivacanaṃ tat klībādistrīviṣayam iti vakṣyate | <span class="underline">yat tu</span> dvijātidhanasya yajñārthatvāt strīṇāṃ ca yajñe 'nadhikārād dhanagrahaṇam ayuktam
                  iti <span class="underline">tad asat</span>, sarvasya dravyajātasya yajñārthatve dānahomādyasiddheḥ | <span class="underline">atha</span> yajñaśabdasya dharmopalakṣaṇatvād dānahomādīnām api dharmatvāt tadarthatvam aviruddham
                  iti matam | <span class="underline">evaṃ tarhy</span> arthakāmayor dhanasādhyayor asiddhir eva syāt | tathā sati,
               </p>
               	  
               <p>dharmam arthaṃ ca kāmaṃ ca yathāśakti na hāpayet | (YDh 1.115)</p>
               	  
               <p>tathā, <q class="blue">na pūrvāhnamadhyandināparāhnān aphalān kuryād yathāśakti dharmārthakāmebhyaḥ</q> (GDh 9.46), tathā,
               </p>
               	  
               <p><q class="blue">na tathāitani śakyante saṃniyantum asevayā |</q> (MDh 2.96)
               </p>
               	  
               <p>ityādi<span class="red">yājñavalkyagautamamanu</span>vacanavirodhaḥ | api ca dhanasya yajñārthatve <q class="blue">hiraṇyaṃ dhāryam</q> iti hiraṇyasādhāraṇasya kratvarthatānirākaraṇena puruṣārthatvam uktam, tat pratyuddhṛtaṃ
                  syāt | kiṃ ca yajñaśabdasya dharmopalakṣaṇaparatve strīṇāṃ api pūrtadharmādhikārād
                  dhanagrahaṇaṃ yuktataram | yat tu pāratantryavacanaṃ <q class="blue">na strī svātantryam arhati</q> (MDh 9.5) ityādi tad astu pāratantryaṃ dhanasvīkāre tu ko virodhaḥ | <span class="underline">kathaṃ</span> tarhi <q class="blue">yajñārthaṃ dravyam utpannam</q> (DhKo 1390)ityādivacanam | <span class="underline">ucyate</span> | <q>yajñārtham evārjitaṃ yad dhanaṃ tad yajña eva niyoktavyaṃ putrādibhir api</q> ityevaṃparaṃ tat,
               </p>
               	  
               <p>yajñārthaṃ labdham adadad bhāsaḥ kāko 'pi vā bhavet | (YDh 1.127)</p>
               	  
               <p>iti doṣaśravaṇasya putrādiṣv aviśeṣāt | yad api <span class="red">kātyāyaneno</span>ktam,
               </p>
               	  
               <p><q class="blue">adāyikaṃ rājagāmi yoṣidbhṛtyaurdhvadehikam |<br />
                     	  apāsya śrotriyadravyaṃ śrotriyebhyastadarpayet ||</q> (KSm 931)
               </p>
               	  
               <p>iti, adāyikaṃ dāyādarahitaṃ yad dhanaṃ tad rājagāmi rājño bhavati, yoṣidbhṛtyaurdhvadehikam
                  apāsya, tat strīṇām aśanācchādanopayuktaṃ aurdhvadehikaṃ dhaninaḥ śrāddhādyupayuktam
                  cāparasya parihṛtya rājagāmi bhavatīti saṃbandhaḥ | asyāpavāda uttarārdhe | śrotriyadravyaṃ
                  ca yoṣidbhṛtyaurdhvadehikam apāsya <q class="blue">śrotriyāyopapādayed</q> iti tad apy avaruddhastrīviṣayam, yoṣidgrahaṇāt | <span class="red">nārada</span>vacanaṃ ca,
               </p>
               	  
               <p><q class="blue">anyatra brāhmaṇāt kiṃ tu rājā dharmaparāyaṇaḥ |<br />
                     	  tatstrīṇāṃ jīvanaṃ dadyād eṣa dāyavidhiḥ smṛtaḥ ||</q> (NSm 13.49)
               </p>
               	  
               <p>ity avaruddhastrīviṣayam eva, strīśabdagrahaṇāt | iha tu patnīśabdād ūḍhāyāḥ saṃyatāyā
                  dhanagrahaṇam aviruddham | tasmād vibhaktāsaṃsṛṣṭiny aputre svaryāte patnī dhanaṃ
                  prathamaṃ gṛhnātīty ayam arthaḥ siddho bhavati, vibhāgasyoktatvāt saṃsṛṣṭināṃ tu vakṣyamāṇatvāt
                  | etenālpadhanaviṣayatvaṃ <span class="red">śrīkarā</span>dibhir uktaṃ nirastaṃ veditavyam | tathā hy auraseṣu putreṣu satsv api jīvadvibhāge
                  ajīvadvibhāge ca patnyāḥ putrasamāṃśagrahaṇam uktam,
               </p>
               	  
               <p>yadi kuryāt samānaṃśān patnyaḥ kāryāḥ samāṃśikāḥ | iti | (YDh 2.115)</p>
               	  
               <p>tathā,</p>
               	  
               <p>pitur ūrdhvaṃ vibhajatāṃ mātāpy aṃśaṃ samaṃ haret | (YDh 2.123)</p>
               	  
               <p>iti ca | tathā saty, aputrasya svaryātasya dhanaṃ patnī bharaṇād atiriktaṃ na labhata
                  iti vyāmohamātram | atha <q>patnyaḥ kāryāḥ samāṃśikāḥ</q> ity atra, <q>mātāpy aṃśaṃ samaṃ haret</q> ity atra ca, jīvanopayuktam eva dhanaṃ strī haratīti mataṃ <span class="underline">tad asat</span>, aṃśaśabdasya samaśabdasya cānarthakyaprasaṅgāt | <span class="underline">syān matam</span>: bahudhane jīvanopayuktaṃ dhanaṃ gṛhnāty alpe tu putrāṃśasamāṃśaṃ gṛhnātīti | <span class="underline">tac ca na</span> vidhivaiṣamyaprasaṅgāt | tathāhi <q>patnyaḥ kāryāḥ samāṃśikāḥ</q>, <q>mātāpy aṃśaṃ samaṃ haret</q> iti ca bahudhane jīvanamātropayuktaṃ vākyāntaram apekṣya pratipādayati, alpadhane
                  tu putrāṃśasamam aṃśaṃ pratipādayatīti | yathā cāturmāsyeṣu <q class="blue">dvayoḥ praṇayanti</q> ityatra pūrvapakṣiṇā saumikapraṇayanātideśe hetutvena prāptāyā uttaravedyā <q class="blue">na vaiśvadeve uttaravedim upakiranti na śunāsīrīye</q> ity uttaravedipratiṣedhe darśite rāddhāntaikadeśinā <q class="blue">na saumikapraṇayanātideśaprāptāyā uttaravedyāḥ prathamottamayoḥ parvaṇor ayaṃ pratiṣedhaḥ
                     kiṃ tūpātra vapantīti prākaraṇikena vacanena prāptāyā uttaravedyāḥ pratiṣedho 'yam
                     ity abhihite punaḥ pūrvapakṣiṇā 'upātra vapanti' iti prathamottamayoḥ parvaṇoḥ pratiṣedham
                     apekṣya pākṣikīm uutaravediṃ prāpayati | madhyamayos tu nirapekṣam eva nityavad uttaravediṃ
                     prāpayati</q> iti vidhivaiṣamyaṃ darṣitam | rāddhānte 'pi vidhivaiṣamyabhayāt prathamottamayoḥ
                  parvaṇor uttaravedipratiṣedho nityānuvādo dvayoḥ praṇayantītyādyarthavādaparyālocanayā
                  <q>upātra vapanti</q> iti madhyamayor eva varuṇapraghāsasākamedhaparvaṇor uttaravediṃ vidhatta iti darśitam
                  | <span class="underline">yad api matam</span>,
               </p>
               	  
               <p><q class="blue">pitā hared aputrasya rikthaṃ bhrātara eva vā |</q> (MDh 9.185)
               </p>
               	  
               <p>iti <span class="red">manu</span>smaraṇāt, tathā <q class="blue">svaryātasya hy aputrasya bhrātṛgāmi dravyam | tadabhāve pitarau hareyātāṃ jyeṣṭhā
                     va patnī</q> (DhKo 1471) iti <span class="red">śaṅkha</span>smaraṇāc ca, aputrasya dhanaṃ bhrātṛgāmīti prāptam,
               </p>
               	  
               <p><q class="blue">bharaṇaṃ cāsya kurvīran strīṇām ā jīvanakṣayāt |</q> (NSm 13.25)
               </p>
               	  
               <p>ityādivacanāc ca bharaṇopayuktaṃ dhanaṃ patnī labhata ity api sthitam | evaṃ sthite
                  bahudhane aputre svaryāte bharaṇopayuktaṃ patnī gṛhnāti śeṣaṃ ca bhrātaraḥ | yadā
                  tu patnībharaṇamātropayuktam eva dravyam asti tato nyūnaṃ vā, tadā kiṃ patny eva gṛhnāty
                  uta bhrātaro 'pīti virodhe pūrvabalīyastvajñāpanārthaṃ patnī duhitara ity ārabdham
                  iti | tad apy atra <span class="red">bhagavān ācāryo</span> na mṛṣyati | yataḥ,
               </p>
               	  
               <p><q class="blue">pitā hared aputrasya rikthaṃ bhrātara eva vā |</q> (MDh 9.185)
               </p>
               	  
               <p>iti vikalpa<span class="red">smaraṇān</span> nedaṃ kramaparaṃ vacanam, api tu dhanagrahaṇe 'dhikārapradarśanamātraparam | tac
                  cāsaty api patnyādigaṇe ghaṭata iti vyācacakṣe | <span class="red">śaṅkha</span>vacanam api saṃsṛṣṭabhrātṛviṣayam iti | api cālpaviṣayatvam asmād vacanāt prakaranād
                  vā nāvagamyate | <q>dhanabhāg uttarottaraḥ</q> ity asya ca patnī duhitara iti viṣayadvaye vākyāntaram apekṣyālpadhanaviṣayatvam,
                  pitrādiṣu tu dhanamātraviṣayatvam iti pūrvoktaṃ vidhivaiṣyaṃ tadavastham eveti yat
                  kiṃcid etat | yat tu <span class="red">hārīta</span>vacanam,
               </p>
               	  
               <p><q class="blue">vidhavā yauvanasthā cen nārī bhavati karkaśā |<br />
                     	  āyuṣaḥ kṣapaṇārthaṃ tu dātavyaṃ jīvanaṃ tadā |</q> (DhKo 1466)
               </p>
               	  
               <p>iti, tad api śaṅkitavyabhicārāyāḥ sakaladhanagrahaṇaniṣedhaparam | asmād eva vacanād
                  anāśaṅkitavyabhicārāyāḥ sakaladhanagrahaṇaṃ gamyate | etad evābhipretyoktaṃ <span class="red">śaṅkhena</span> <q class="blue">jyeṣṭā vā patnī</q> iti | jyeṣtā guṇajyeṣtā anāśaṅkitavyabhicārā, sā sakalaṃ dhanaṃ gṛhītvānyāṃ karkaśām
                  api mātṛvat pālayatīti sarvam anavadyam | tasmād aputrasya svaryātasya vibhaktasyāsaṃsṛṣṭino
                  dhanaṃ pariṇitā strī saṃyatā sakalam eva gṛhnātīti sthitam |
               </p>
               
               	  
               <p>tad abhāve duhitaraḥ | duhitara iti bahuvacanaṃ samānajātīyānām asamānajātīyānāṃ ca
                  samaviṣamāṃśaprāptyartham | tathā ca <span class="red">kātyāyanaḥ</span> |
               </p>
               	  
               <p><q class="blue">patnī bhartur dhanaharī yā syād avyabhicāriṇī |<br />
                     	  tad abhāve tu duhitā yady anūḍhā bhavet tadā ||</q> iti | (KSm 926)
               </p>
               	  
               <p><span class="red">bṛhaspatir</span> api |
               </p>
               	  
               <p><q class="blue">bhartur dhanaharī patnī tāṃ vinā duhitā smṛtā |<br />
                     	  aṅgād aṅgāt saṃbhavati putravad duhitā nṛṇām ||<br />
                     	  tasmāt pitṛdhanaṃ tv anyaḥ kathaṃ gṛhnīta mānavaḥ ||</q> iti | (BṛSm 1.26.126–27)
               </p>
               	  
               <p>tatra coḍhānūḍhāsamavāye 'nūḍhaiva gṛhnāti,</p>
               	  
               <p><q class="blue">tad abhāve tu duhitā yady anūḍha bhavet tadā |</q> (BṛSm 1.26.128)
               </p>
               	  
               <p>iti <span class="red">viśeṣasmaraṇāt</span> | tathā pratiṣṭhitāpratiṣṭhitānāṃ samavāye apratiṣṭhitaiva tadabhāve pratiṣṭhitā,
                  <q class="blue">strīdhanaṃ duhitṝṇām aprattānām apratiṣṭitānāṃ ca</q> (GDh 28.24) iti <span class="red">gautama</span>vacanasya pitṛdhane 'pi samānatvāt | na caitat putrikāviṣayam iti mantavyam, tatsamaḥ
                  putrikāsuta iti putrikāyās tatsutasya caurasasamatvena putraprakaraṇe 'bhidhānāt |
                  caśabdād duhitrabhāve dauhitro dhanabhāk | yathāha <span class="red">viṣṇuḥ</span> |
               </p>
               	  
               <p><q class="blue">aputrapautrasaṃtāne dauhitrā dhanam āpnuyuḥ |<br />
                     	  pūrveṣāṃ tu svadhākāre pautrā dauhitrikā matāḥ ||</q> iti | (DhKo 1471)
               </p>
               	  
               <p><span class="red">manur</span> api |
               </p>
               	  
               <p><q class="blue">akṛtā vā kṛtā vāpi yaṃ vindet sadṛśāt sutam |<br />
                     	  pautrī mātāmahas tena dadyāt piṇḍaṃ hared dhanam ||</q> iti || (MDh 9.136)
               </p>
               
               	  
               <p>tad abhāve pitarau mātāpitarau dhanabhājau | yady api yugapadadhikaraṇavacanatāyāṃ
                  dvandvasmaraṇāt, tad apavādatvād, ekaśeṣasya dhanagrahaṇe pitroḥ kramo na pratīyate,
                  tathāpi vigrahavākye mātṛśabdasya pūrvanipātād ekaśeṣābhāvapakṣe ca mātāpitarāv iti
                  mātṛśabdasya pūrvaṃ śravaṇāt pāṭhakramād evārthakramāvagamād dhanasaṃbandhe 'pi kramāpekṣāyāṃ
                  pratītakramānurodhenaiva prathamaṃ mātā dhanabhāk tadabhāve piteti gamyate | kiṃ ca
                  pitā putrāntareṣv api sādhāraṇo mātā tu na sādhāraṇīti pratyāsattyatiśayāt,
               </p>
               	  
               <p><q class="blue">anantaraḥ sapiṇḍādyas tasya tasya dhanaṃ bhavet |</q> (MDh 9.187)
               </p>
               	  
               <p>iti <span class="red">vacanān</span>, mātur eva prathamaṃ dhanagrahaṇaṃ yuktam | na ca sapiṇḍeṣv eva pratyāsattir niyāmikā
                  api tu samānodakādiṣv apy aviśeṣeṇa dhanagrahaṇe prāpte pratyāsattir eva niyāmikety
                  asmād eva vacanād avagamyata iti | mātāpitror mātur eva pratyāsattyatiśayād dhanagrahaṇaṃ
                  yuktataram | tad abhāve pitā dhanabhāk |
               </p>
               
               	  
               <p>pitrabhāve bhrātaro dhanabhājaḥ | tathā ca <span class="red">manuḥ</span> |
               </p>
               	  
               <p><q class="blue">pitā hared aputrasya rikthaṃ bhrātara eva vā |</q> iti | (MDh 9.185)
               </p>
               	  
               <p><span class="underline">yat punar</span> <span class="red">dhāreśvareṇo</span>ktam,
               </p>
               	  
               <p><q class="blue">anapatyasya putrasya mātā dāyam avāpnuyāt |<br />
                     	  mātary api ca vṛttāyāṃ pitur mātā hared dhanam ||</q> (MDh 9.217)
               </p>
               	  
               <p>iti <span class="red">manu</span>vacanāt, jīvaty api pitari mātari vṛttāyāṃ pitur mātā pitāmahī dhanaṃ haren na pitā
                  | yataḥ pitṛgṛhītaṃ dhanaṃ vijātīyeṣv api putreṣu gacchati, pitāmahīgṛhītaṃ tu sajātīyeṣv
                  eva gacchatīti pitāmahy eva gṛhnātīti | <span class="underline">tad apy</span> ācāryo nānumanyate | vijātīyaputrāṇām api dhanagrahaṇasyoktatvāt, <q>catustridvyekabhāgāḥ syuḥ</q> (YDh 2.125)) ityādineti | yat punaḥ,
               </p>
               	  
               <p><q class="blue">ahāryaṃ brāhmaṇadravyaṃ rājñā nityam iti sthitiḥ |</q> (MDh 9.189)
               </p>
               	  
               <p>iti <span class="red">manu</span>smaraṇaṃ tan nṛpābhiprāyaṃ, na tu putrābhiprāyam | bhrātṛṣv api sodarāḥ prathamaṃ
                  gṛhnīyuḥ, bhinnodarāṇāṃ mātrā viprakarṣāt | <q class="blue">anantaraḥ sapiṇḍādyas tasya tasya dhanaṃ bhavet</q> (MDh 9.187) iti <span class="red">smaraṇāt</span> |
               </p>
               
               	  
               <p>sodarāṇām abhāve bhinnodarā dhanabhājaḥ | bhrātṝṇām apy abhāve tatputrāḥ pitṛkrameṇa
                  dhanabhājaḥ | bhrātṛbhrātṛputrasamavāye bhrātṛputrāṇām anadhikāraḥ, bhrātrabhāve bhrātṛputrāṇām
                  adhikāravacanāt | yadā tv aputre bhrātari svaryāte tadbhrātṝṇām aviśeṣeṇa dhanasaṃbandhe
                  jāte bhrātṛdhanavibhāgāt prāg eva yadi kaścid bhrātā mṛtas tadā tatputrāṇāṃ pitṛto
                  'dhikāre prāpte teṣāṃ bhrātṝṇāṃ ca vibhajya dhanagrahaṇe <q>pitṛto bhāgakalpanā</q> (YDh 2.120) iti yuktam |
               </p>
               
               	  
               <p>bhrātṛputrāṇām apy abhāve gotrajā dhanabhājaḥ | gotrajāḥ pitāmahī sapiṇḍāḥ samānodakāś
                  ca | tatra pitāmahī prathamaṃ dhanabhāk, <q class="blue">mātary api ca vṛttāyāṃ pitur mātā haret</q> iti (MDh 9.217) mātranantaraṃ pitāmahyā dhanagrahaṇe prāpte, pitrādīnāṃ bhrātṛsutaparyantānāṃ baddhakramatvena
                  madhye 'nupraveśābhāvāt, <q class="blue">pitur mātā dhanaṃ haret</q> (MDh 9.217) ity asya vacanasya dhanagrahaṇādhikāraprāptimātraparatvād, utkarṣe tatsutānantaraṃ
                  pitāmahī gṛhnātīty avirodhaḥ | pitāmahyāś cābhāve samānagotrajāḥ sapiṇḍāḥ pitāmahādayo
                  dhanabhājaḥ, bhinnagotrāṇāṃ sapiṇḍānāṃ bandhuśabdena grahaṇāt | tatra ca pitṛsantānābhāve
                  pitāmahī pitāmahaḥ pitṛvyās tatputrāś ca krameṇa dhanabhājaḥ | pitāmahasantānābhāve
                  prapitāmahī prapitāmahas tatputrās tatsūnavaś cety evam ā saptamāt samānagotrāṇāṃ
                  sapiṇḍānāṃ dhanagrahaṇaṃ veditavyam | teṣām abhāve samānodakānāṃ dhanasaṃbandhaḥ |
                  te ca sapiṇḍānām upari sapta veditavyāḥ | janmanāmajñānāvadhikā vā | yathāha <span class="red">bṛhanmanuḥ</span> |
               </p>
               	  
               <p><q class="blue">sapiṇḍatā tu puruṣe saptame vinivartate |<br />
                     	  samānodakbhāvas tu nivartetācaturdaśāt ||<br />
                     	  janmanāmnoḥ smṛter eke tatparaṃ gotram ucyate ||</q> iti | (DhKo 1527)
               </p>
               
               	  
               <p>gotrajābhāve bandhavo dhanabhājaḥ | bandhavaś ca trividhāḥ: ātmabandhavaḥ pitṛbandhavo
                  mātṛbandhavaś ceti | yathoktam |
               </p>
               	  
               <p><q class="blue">ātmapitṛṣvasuḥ putrā ātmamātṛṣvasuḥ sutāḥ |<br />
                     	  ātmamātulaputrāś ca vijñeyā ātmabāndhavāḥ ||<br />
                     	  pituḥ pitṛṣvasuḥ putrāḥ pitur mātṛṣvasuḥ sutāḥ |<br />
                     	  pitur matulaputrāś ca vijñeyāḥ pitṛbāndhavāḥ ||<br />
                     	  mātuḥ pitṛṣvasuḥ putrā mātur mātṛṣvasuḥ sutāḥ |<br />
                     	  mātur mātulaputrāś ca vijñeyā mātṛbāndhavāḥ ||</q> iti || (DhKo 1528–29)
               </p>
               	  
               <p>tatra cāntaraṅgatvāt, prathamam ātmabandhavo dhanabhājas, tadabhāve pitṛbandhavas,
                  tadabhāve mātṛbandhava iti kramo veditavyaḥ | bandhūnām abhāve ācāryaḥ | tadabhāve
                  śiṣyaḥ, <q class="blue">putrābhāve yaḥ pratyāsannaḥ sapiṇḍas tadabhāve ācāryaḥ | ācāryābhāve 'ntevāsī</q> (ĀpDh 2.14.2–3) ity <span class="red">āpastamba</span>smaraṇāt ||
               </p>
               
               	  
               <p>śiṣyābhāve sabrahmacārī dhanabhāk | yena sahaikasmād ācāryād upanayanādhyayanatadarthajñānaprāptiḥ
                  sa sabrahmacārī | tadabhāve brāhmaṇadravyaṃ yaḥ kaścit śrotriyo gṛhnīyāt, <q class="blue">śrotriyā brāhmaṇasyānapatyasya rikthaṃ bhajeran</q> (GDh 28.41) iti <span class="red">gautama</span>smaraṇāt | tadabhāve brāhmaṇamātram | yathāha manuḥ |
               </p>
               	  
               <p><q class="blue">sarveṣām apy abhāve tu brāhmaṇā rikthabhāginaḥ |<br />
                     	  traividyāḥ śucayo dāntās tathā dharmo na hīyate ||</q> iti | (MDh 9.188)
               </p>
               	  
               <p>na kadācid api brāhmaṇadravyaṃ rājā gṛhnīyāt,</p>
               	  
               <p><q class="blue">ahāryaṃ brāhmaṇadravyaṃ rājñā nityam iti sthitiḥ |</q> (MDh 9.189)
               </p>
               	  
               <p>iti <span class="red">manu</span>vacanāt | <span class="red">nāradenā</span>pyuktam |
               </p>
               	  
               <p><q class="blue">brāhmaṇārthasya tannāśe dāyādaś cen na kaścana |<br />
                     	  brāhmaṇāyaiva dātavyam enasvī syān nṛpo 'nyathā ||</q> iti || (DhKo 1512)
               </p>
               	  
               <p>kṣatriyādidhanaṃ sabrahmacāriparyantānām abhāve rājā haret, na brāhmaṇaḥ | yathāha
                  <span class="red">manuḥ</span> |
               </p>
               	  
               <p><q class="blue">itareṣāṃ tu varṇānāṃ sarvābhāve haren nṛpaḥ |</q> iti || (MDh 9.189) 2.135 || 2.136 ||
               </p>
               
               	  
               <p class="italic">putrāḥ pautrāś ca dāyaṃ gṛhnanti tadabhāve patnyādaya ityuktam | idānīṃ tadubhayāpavādam
                  āha |
               </p>
               
               	  
               <p id="YDh_2.137" class="bold">
                  	    vānaprasthayatibrahmacāriṇāṃ rikthabhāginaḥ |<br />
                  	    krameṇācāryasacchiṣyadharmabhrātrekatīrthinaḥ ||
                  	   <span class="ref">YDh_2.137</span></p>
               
               	  
               <p>vānaprasthasya yater brahmacāriṇaś ca krameṇa pratilomakrameṇācāryaḥ sacchiṣyo dharmabhrātrekatīrthī
                  ca rikthasya dhanasya bhāginaḥ | brahmacārī naiṣṭikaḥ, upakurvāṇasya tu dhanaṃ mātrādaya
                  eva gṛhnanti | naiṣṭikasya tu dhanaṃ tadapavādatavenācāryo gṛhnātīty ucyate | yates
                  tu dhanaṃ sacchiṣyo gṛhnāti | sacchiṣyaḥ punar adhyātmaśāstraśravaṇadhāraṇatadarthānuṣṭhānakṣamaḥ,
                  durvṛttasyācāryāder api bhāgānarhatvāt | vānaprasthasya dhanaṃ dharmabhrātrekatīrthī
                  gṛhnāti | dharmabhrātā pratipanno bhrātā, ekatīrthī ekāśramī, dharmabhrātā cāsāv ekatīrthī
                  ca dharmabhrātrekatīrthī | eteṣām ācāryādīnām abhāve putrādiṣu satsv apy ekatīrthy
                  eva gṛhnāti | <span class="underline">nanu</span> <q class="blue">anaṃśās tv āśramāntaragatāḥ</q> (VaDh 17.52) iti <span class="red">vasiṣṭha</span>smaraṇād āśramāntaragatānāṃ rikthasaṃbandha eva nāsti kutas tadvibhāgaḥ | na ca naiṣṭikasya
                  svārjitadhanasaṃbandho yuktaḥ, pratigrahādiniṣedhāt | <q class="blue">anicayo bhikṣur</q> (GDh 3.11) iti <span class="red">gautama</span>smaraṇāt | bhikṣor api na svārjitadhanasaṃbandhasaṃbhavaḥ | <span class="underline">ucyate</span> | vānaprasthasya tāvat,
               </p>
               	  
               <p>ahno māsasya ṣaṇṇāṃ vā tathā saṃvatsarasya vā |</p>
               	  
               <p>arthasya nicayaṃ kuryāt kṛtam āśvayuji tyajet || (YDh 3.47)</p>
               	  
               <p>iti vacanād dhanasaṃbandho 'sty eva | yater api,</p>
               	  
               <p><q class="blue">kaupīnācchādanārthaṃ vā vāso 'pi bibhṛyāc ca saḥ |<br />
                     	  yogasaṃbhārabhedāṃś ca gṛhnīyāt pāduke tathā ||</q></p>
               	  
               <p>ityādi<span class="red">vacanād</span>, vastrapustakasaṃbandho 'sty eva | naiṣṭikasyāpi śarīrayātrārthaṃ vastrādisaṃbandho
                  'sty eveti tadvibhāgakathanaṃ yuktam eva || 2.137 ||
               </p>
               
               	  
               <p class="italic">idānīṃ svar yātasya putrasya patnyādayo dhanabhāja ity asyāpavādam āha |</p>
               
               	  
               <p class="bold">saṃsṛṣṭinas tu saṃsṛṣṭī <span class="ref">YDh_2.138a</span></p>
               
               	  
               <p>vibhaktaṃ dhanaṃ punar miśrīkṛtaṃ saṃsṛṣṭaṃ tad asyāstīti saṃsṛṣṭī | saṃsṛṣṭatvaṃ
                  ca na yena kenāpi kiṃ tu pitrā bhrātrā pitṛvyeṇa vā | yathāha <span class="red">bṛhaspatiḥ</span> |
               </p>
               	  
               <p><q class="blue">vibhakto yaḥ punaḥ pitrā bhrātrā vaikatra saṃsthitaḥ |<br />
                     	  pitṛvyeṇāthavā prītyā sa tatsaṃsṛṣṭa ucyate ||</q> iti | (DhKo 1556)
               </p>
               	  
               <p>tasya saṃsṛṣṭino mṛtasyāṃśaṃ vibhāgaṃ vibhāgakāle avijñātagarbhāyāṃ bhāryāyāṃ paścād
                  utpannasya putrasya saṃsṛṣṭī dadyāt | putrābhāve saṃsṛṣṭy evāpahared gṛhnīyān na patnyādiḥ
                  ||
               </p>
               
               	  
               <p class="italic"><q>saṃsṛṣṭinas tu saṃsṛṣṭī</q> ity asyāpavādam āha |
               </p>
               
               	  
               <p class="bold">sodarasya tu sodaraḥ | <span class="ref">YDh_2.138b</span></p>
               	  
               <p class="bold">dadyād apaharec cāṃśaṃ jātasya ca mṛtasya ca || <span class="ref">YDh_2.138cd</span></p>
               
               	  
               <p>saṃsṛṣṭinaḥ saṃsṛṣṭīty anuvartate | ataś ca sodarasya saṃsṛṣṭino mṛtasyāṃśaṃ sodaraḥ
                  saṃsṛṣṭī saṃsṛṣṭānujātasya sutasya dadyāt | tad abhāve apahared iti pūrvavat saṃbandhaḥ
                  | evaṃ ca sodarāsodarasaṃsarge sodarasaṃsṛṣṭino dhanaṃ sodara eva saṃsṛṣṭī gṝhnāti
                  na bhinnodaraḥ saṃsṛṣṭy apīti pūrvoktasyāpavādaḥ || 2.138 ||
               </p>
               
               	  
               <p class="italic">idānīṃ saṃsṛṣṭiny aputre svaryāte saṃsṛṣṭino bhinnodarasya sodarasya cāsaṃsṛṣṭinaḥ
                  sadbhāve, kasya dhanagrahaṇam iti vivakṣāyāṃ dvayor vibhajya grahaṇe kāraṇam āha |
               </p>
               
               	  
               <p id="YDh_2.139" class="bold">
                  	    anyodaryas tu saṃsṛṣṭī nānyodaryo dhanaṃ haret |<br />
                  	    asaṃsṛṣṭy api vādadyāt saṃsṛṣṭo nānyamātṛjaḥ ||
                  	   <span class="ref">YDh_2.139</span></p>
               
               	  
               <p>anyodaryaḥ sāpatno bhrātā saṃsṛṣṭī dhanaṃ haret na punar anyodaryo dhanaṃ hared asaṃsṛṣṭī
                  | anenānvayavyatirekābhyām anyodaryasya saṃsṛṣṭitvaṃ dhanagrahaṇe kāraṇam uktaṃ bhavati
                  | asaṃsṛṣṭīty etad uttareṇāpi saṃbadhyate | ataś cāsaṃsṛṣṭy api saṃsṛṣṭino dhanam
                  ādadīta | ko 'sāv ity ata āha <q>saṃsṛṣṭaḥ</q> iti | saṃsṛṣṭaḥ ekodarasaṃsṛṣṭaḥ | sodara iti yāvat | anenāsaṃsṛṣṭasyāpi sodarasya
                  dhanagrahaṇe sodaratvaṃ kāraṇam uktam, saṃsṛṣṭa ity uttareṇāpi saṃbadhyate | tatra
                  ca saṃsṛṣṭaḥ saṃsṛṣṭīty arthaḥ | nānyamātṛjaḥ | atraivaśabdādhyāhāreṇa vyākhyānaṃ
                  kāryam saṃsṛṣṭy apy anyamātṛja eva saṃsṛṣṭino dhanaṃ nādadīteti | evaṃ cāsaṃsṛṣṭy
                  api vādadyād ity apiśabdaśravaṇāt, saṃsṛṣṭo nānyamātṛja evety avadhāraṇaniṣedhāc cāsaṃsṛṣṭasodarasya
                  saṃsṛṣṭabhinnodarasya ca vibhajya grahaṇaṃ kartavyam ity uktaṃ bhavati | dvayor api
                  dhanagrahaṇakāraṇasyaikaikasya sadbhāvāt | etad eva spaṣṭīkṛtaṃ <span class="red">manunā</span> |
               </p>
               	  
               <p><q class="blue">vibhaktāḥ saha jīvanto vibhajeran punar yadi |</q> (MDh 9.210)
               </p>
               	  
               <p>iti saṃsṛṣṭivibhāgaṃ prakramya,</p>
               	  
               <p><q class="blue">yeṣāṃ jyeṣṭhaḥ kaniṣṭho vā hīyetāṃśapradānataḥ |<br />
                     	  mriyetānyataro vāpi tasya bhāgo na lupyate ||<br />
                     	  sodaryā vibhajeraṃs taṃ sametya sahitāḥ samam |<br />
                     	  bhrātaro ye ca saṃsṛṣṭā bhāginyaś ca sanābhayaḥ ||</q> (MDh 9.211–12)
               </p>
               	  
               <p>iti vadatā | yeṣāṃ bhrātṝṇāṃ saṃsṛṣṭināṃ madhye jyeṣṭhaḥ kaniṣṭho vā madhyamo vāṃśapradānato
                  'ṃśapradāne | sārvavibhaktikas tasiḥ | vibhāgakāla iti yāvat | hīyeta svāṃśāt bhraśyeta
                  āśramāntaraparigraheṇa brahmahatyādinā vā mriyeta vā tasya bhāgo na lupyate | ataḥ
                  pṛthag uddharaṇīyo na saṃsṛṣṭina eva gṛhīyur ity arthaḥ | tasyoddhṛtasya viniyogam
                  āha: <q>sodaryā vibhajeyus tam</q> iti | tam uddhṛtaṃ bhāgaṃ sodaryāḥ sahodarā asaṃsṛṣṭā api sametya deśāntaragatā api
                  samāgamya sahitāḥ saṃbhūyo bhaginyaś ca vibhajeyuḥ | samaṃ vibhajya gṛhnīyur iti spaṣṭo
                  'rthaḥ || 2.139 ||
               </p>
               
               	  
               <p class="italic">putrapatnyādisaṃsṛṣṭināṃ yad dāyagrahaṇam uktaṃ tasyāpavādam āha |</p>
               
               	  
               <p id="YDh_2.140" class="bold">
                  	    klībo 'tha patitas tajjaḥ paṅgur unmattako jaḍaḥ |<br />
                  	    andho 'cikitsyarogādyā bhartavyāḥ syur niraṃśakāḥ ||
                  	   <span class="ref">YDh_2.140</span></p>
               
               	  
               <p>klības tṛtīyā prakṛtiḥ | patito brahmahādiḥ | tajjaḥ patitotpannaḥ | paṅguḥ pādavikalaḥ
                  | unmattakaḥ vātikapaittikaślaiṣmikasāṃnipātikagrahāveśalakṣaṇair unmādair abhibhūtaḥ
                  | jaḍo vikalāntaḥkaraṇaḥ | hitāhitāvadhāraṇākṣama iti yāvat | andho netrendriyavikalaḥ
                  | acikitsyarogo 'pratisamādheyayakṣamādirogagrastaḥ | ādyaśabdenāśramāntaragatapitṛdveṣyupapātakibadhiramūkanirindriyāṇāṃ
                  grahaṇam | yathāha <span class="red">vasiṣthaḥ</span> <q class="blue">anaṃśās tv āśramāntaragatāḥ</q> (VaDh 17.52) iti | <span class="red">nāradenā</span>pi |
               </p>
               	  
               <p><q class="blue">pitṛdviṭ patitaḥ ṣaṇdho yaś ca syād aupapātikaḥ |<br />
                     	  aurasā api naite 'ṃśaṃ labheran kṣetrajaḥ kutaḥ ||</q> iti | (NSm 13.20)
               </p>
               	  
               <p><span class="red">manur</span> api |
               </p>
               	  
               <p><q class="blue">anaṃśau klībapatitau jātyandhabadhirau tathā |<br />
                     	  unmattajaḍamūkāś ca ye ca kecin nirindriyāḥ ||</q> iti | (MDh 9.201)
               </p>
               	  
               <p>nirindriyo nirgatam indriyaṃ yasmād vyādhyādinā sa nirindriyaḥ | ete klībādayo 'naṃśāḥ
                  rikthabhājo na bhavanti | kevalam aśanācchādanadānena poṣaṇīyā bhaveyuḥ | abharaṇe
                  tu patitatvadoṣaḥ,
               </p>
               	  
               <p><q class="blue">sarveṣām api tu nyāyaṃ dātuṃ śaktyā manīṣiṇā |<br />
                     	  grāsācchādanam atyantaṃ patito hy adadad bhavet ||</q> (MDh 9.202)
               </p>
               	  
               <p>iti <span class="red">manu</span>smaraṇāt | atyantaṃ yāvajjīvam ity arthaḥ | eteṣāṃ vibhāgāt prāg eva doṣaprāptāv anaṃśatvam
                  upapannaṃ na punar vibhaktasya | vibhāgottarakālam apy auṣadhādinā doṣanirharaṇe bhāgaprāptir
                  asty eva,
               </p>
               	  
               <p>vibhakteṣu suto jātaḥ savarṇāyāṃ vibhāgabhāk | (YDh 2.122)</p>
               	  
               <p>ity asya samānanyāyatvāt | patitādiṣu tu puṃlliṅgatvam avivakṣitam | ataś ca patnīduhitṛmātrādīnām
                  apy uktadoṣaduṣṭānām anaṃśitvaṃ veditavyam || 2.140 ||
               </p>
               
               	  
               <p class="italic">klībādīnām anaṃśitvāt tatputrāṇām apy anaṃśitve prāpte, idam āha |</p>
               
               	  
               <p class="bold">aurasāḥ kṣetrajās tv eṣāṃ nirdoṣā bhāgahāriṇaḥ | <span class="ref">YDh_2.141ab</span></p>
               
               	  
               <p>eteṣāṃ klībādīnām aurasāḥ kṣetrajā vā putrā nirdoṣā aṃśagrahaṇavirodhiklaibyādidoṣarahitā
                  bhāgahāriṇo 'ṃśagrāhiṇo bhavanti | tatra klībasya kṣetrajaḥ putraḥ saṃbhavaty anyeṣām
                  aurasā api | aurasakṣetrajayor grahaṇam itaraputravyudāsārthaṃ ||
               </p>
               
               	  
               <p class="italic">klībādiduhitṝṇāṃ viśeṣam āha |</p>
               
               	  
               <p class="bold">sutāś caiṣāṃ prabhartavyā yāvad vai bhartṛsātkṛtāḥ || <span class="ref">YDh_2.141cd</span></p>
               
               	  
               <p>eṣāṃ klībādīnāṃ sutā duhitaro yāvad vivāhasaṃskṛtā bhavanti tāvad bharaṇīyāḥ, caśabdāt
                  saṃskāryāś ca || 2.141 ||
               </p>
               
               	  
               <p class="italic">klībādipatnīnāṃ viśeṣam āha |</p>
               
               	  
               <p id="YDh_2.142" class="bold">
                  	    aputrā yoṣitaś caiṣāṃ bhartavyāḥ sādhuvṛttayaḥ |<br />
                  	    nirvāsyā vyabhicāriṇyaḥ pratikūlās tathaiva ca ||
                  	   <span class="ref">YDh_2.142</span></p>
               
               	  
               <p>eṣāṃ klībādīnām aputrāḥ patnyaḥ sādhuvṛttayaḥ sadācārāś ced bhartavyā bharaṇīyāḥ |
                  vyabhicāriṇyas tu nirvāsyāḥ | pratikūlās tathaiva ca nirvāsyā bhavanti bharaṇīyāś
                  ca | avyabhicāriṇyaś cet na punaḥ prātikūlyamātreṇa bharaṇam api na kartavyam || 2.142
                  ||
               </p>
               
               	  
               <p class="italic"><q>vibhajeran sutāḥ pitroḥ</q> (YDh 2.117) ity atra strīpūṃdhanavibhāgaṃ saṃkṣepeṇābhidhāya puruṣadhanavibhāgo vistareṇābhihitaḥ
                  | idānīṃ strīdhanavibhāgaṃ vistareṇābhidhāsyaṃs tatsvarūpaṃ tāvad āha |
               </p>
               
               	  
               <p id="YDh_2.143" class="bold">
                  	    pitṛmātṛpatibhrātṛdattam adhyagnyupāgatam |<br />
                  	    ādhivedanikādyaṃ ca strīdhanaṃ parikīrtitam ||
                  	   <span class="ref">YDh_2.143</span></p>
               
               	  
               <p>pitrā mātrā patyā bhrātrā ca yad dattaṃ yac ca vivāhakāle 'gnāv adhikṛtya mātulādibhir
                  dattaṃ ādhivedanikaṃ adhivedananimittaṃ <q>adhivinnastriyai dadyāt</q> (YDh 2.148) iti vakṣyamāṇaṃ | ādyaśabdena rikthakrayasaṃvibhāgaparigrahādhigamaprāptam etat strīdhanaṃ
                  <span class="red">manv</span>ādibhir uktam | strīdhanaśabdaś ca yaugiko na pāribhāṣikaḥ, yogasaṃbhave paribhāṣāyā
                  ayuktatvāt | yat punar <span class="red">manun</span>oktam,
               </p>
               	  
               <p><q class="blue">adhyagyadhyāvahanikaṃ dattaṃ ca prītikarmaṇi |<br />
                     	  bhrātṛmātṛpitṛprāptaṃ ṣaḍvidhaṃ strīdhanaṃ smṛtam ||</q> (MDh 9.194)
               </p>
               	  
               <p>iti strīdhanasya ṣaḍvidhatvam, tan nyūnasaṃkhyāvyavacchedārthaṃ nādhikasaṃkhyāvyavacchedāya
                  || adhyagnyādisvarūpaṃ ca <span class="red">kātyāyanen</span>ābhihitam |
               </p>
               	  
               <p><q class="blue">vivāhakāle yat strībhyo dīyate hy agnisaṃnidhau |<br />
                     	  tad adhyagnikṛtaṃ sadbhiḥ strīdhanaṃ parikīrtitam ||<br />
                     	  yat punar labhate nārī nīyamānā pitur gṛhāt |<br />
                     	  adhyāvahanikaṃ nāma strīdhanaṃ tad udāhṛtam ||<br />
                     	  prītyā dattaṃ tu yat kiṃcic chvaśrvā vā śvaśureṇa vā |<br />
                     	  pādavandanikaṃ caiva prītidattaṃ tad ucyate |</q> (KSm 895–97)
               </p>
               	  
               <p><q class="blue">ūḍhayā kanyayā vāpi patyuḥ pitṛgṛhe 'pi vā |<br />
                     	  bhrātuḥ sakāśāt pitror vā labdhaṃ saudāyikaṃ smṛtam ||</q> (KSm 901) iti || 2.143 ||
               </p>
               
               	  
               <p class="italic">kiṃ ca |</p>
               	  
               <p class="bold">bandhudattaṃ tathā śulkam anvādheyakam eva ca | <span class="ref">YDh_2.144ab</span></p>
               
               	  
               <p>bandhubhiḥ kanyāyā mātṛbandhubhiḥ pitṛbandhubhiś ca yad dattam | śulkaṃ yad gṛhītvā
                  kanyā dīyate | anvādheyakaṃ pariṇayanād anu paścād āhitaṃ dattam | uktaṃ ca <span class="red">kātyāyanena</span> |
               </p>
               	  
               <p><q class="blue">vivāhāt parato yac ca labdhaṃ bhartṛkulāt striyā |<br />
                     	  anvādheyaṃ tu tad dravyaṃ labdhaṃ pitṛkulāt tathā ||</q> iti | (KSm 899)
               </p>
               	  
               <p><q class="blue">strīdhanaṃ parikīrtitam</q> iti gatena saṃbandhaḥ ||
               </p>
               
               	  
               <p class="italic">evaṃ strīdhanam uktam | tadvibhāgam āha |</p>
               
               	  
               <p class="bold">atītāyām aprajasi bāndhavās tad avāpnuyuḥ || <span class="ref">YDh_2.144cd</span></p>
               
               	  
               <p>tat pūrvoktaṃ strīdhanam aprajasy anapatyāyāṃ duhitṛdauhitrīdauhitraputrapautrarahitāyāṃ
                  striyām atītāyāṃ bāndhavā bhartrādayo vakṣyamāṇā gṛhnanti || 2.144 ||
               </p>
               
               	  
               <p class="italic">sāmānyena bāndhavā dhanagrahaṇādhikāriṇo darśitāḥ | idānīṃ vivāhabhedenādhikāribhedam
                  āha |
               </p>
               	  
               <p id="YDh_2.145" class="bold">
                  	    aprajastrīdhanaṃ bhartur brāhmādiṣu caturṣv api |<br />
                  	    duhitṝṇāṃ prasūtā cec cheṣeṣu pitṛgāmi tat ||
                  	   <span class="ref">YDh_2.145</span></p>
               
               	  
               <p>aprajastriyāḥ pūrvoktāyāḥ brāhmadaivārṣaprājāpatyeṣu caturṣu vivāheṣu bhāryātvaṃ prāptāyā
                  atītāyāḥ pūrvoktaṃ dhanaṃ prathamaṃ bhartur bhavati | tadabhāve tatpratyāsannānāṃ
                  sapiṇḍānāṃ bhavati | śeṣeṣv āsuragāndharvarākṣasapaiśāceṣu vivāheṣu tad aprajastrīdhanaṃ
                  pitṛgāmi | mātā ca pitā ca pitarau tau gacchatīti pitṛgāmi | ekaśeṣanirdiṣṭāyā api
                  mātuḥ prathamaṃ dhanagrahaṇaṃ pūrvam evoktam | tadabhāve tatpratyāsannānāṃ dhanagrahaṇam
                  | sarveṣv eva vivāheṣu prasūtāpatyavatī ced duhitṝṇāṃ taddhanaṃ bhavati | atra duhitṛśabdena
                  duhitṛduhitara ucyante | sākṣād duhitṝṇāṃ <q>mātur duhitaraḥ śeṣam</q> ity atroktatvāt, ataś ca mātṛdhanaṃ mātari vṛtāyāṃ prathamaṃ duhitaro gṛhnanti |
                  tatra coḍhānūḍhāsamavāye 'nūḍhaiva gṛhnāti | tadabhāve ca pariṇitā | tatrāpi pratiṣṭhitāpratiṣṭhitāsamavāye
                  'pratiṣṭhitā gṛhnāti | tadabhāve pratiṣṭhitā | yathāha <span class="red">gautamaḥ</span>: <q class="blue">strīdhanaṃ duhitṝṇām aprattānām apratiṣṭhitānāṃ ca</q> (GDh 28.24) iti | tatra caśabdāt pratiṣṭhitānāṃ ca | apratiṣṭhitā anapatyā nirdhanā vā | etac
                  ca śulkavyatirekeṇa | śulkaṃ tu sodaryāṇām eva, <q class="blue">bhaginīśulkaṃ sodaryāṇām ūrdhvaṃ mātuḥ</q> (GDh 28.25) iti <span class="red">gautama</span>vacanāt | sarvāsāṃ duhitṝṇām abhāve duhitṛduhitaro gṛhnanti, <q>duhitṝṇāṃ prasūtā cet</q> ityasmād <span class="red">vacanāt</span> | tāsāṃ bhinnamātṛkāṇāṃ viṣamāṇāṃ samavāye mātṛdvāreṇa bhāgakalpanā | <q class="blue">pratimātṛto vā svavargeṇa bhāgaviśeṣaḥ</q> (GDh 28.17) iti <span class="red">gautama</span>smaraṇāt || duhitṛdauhitrīṇāṃ samavāye dauhitrīṇāṃ kiṃcid eva dātavyaṃ | yathāha <span class="red">manuḥ</span> |
               </p>
               	  
               <p><q class="blue">yās tāsāṃ syur duhitaras tāsām api yathārhataḥ |<br />
                     	  mātāmahyā dhanāt kiṃcit pradeyaṃ prītipūrvakam ||</q> iti || (MDh 9.193)
               </p>
               	  
               <p>dauhitrīṇām apy abhāve dauhitrā dhanahāriṇaḥ | yathāha <span class="red">nāradaḥ</span> |
               </p>
               	  
               <p><q class="blue">mātur duhitaro 'bhāve duhitṝṇāṃ tadanvayaḥ |</q> iti | (NSm 13.2)
               </p>
               	  
               <p>tacchabdena saṃnihitaduhitṛparāmarśāt, dauhitrāṇām abhāve putrā gṛhnanti | tābhya
                  ṛte 'nvaya ityuktatvāt | <span class="red">manur</span> api duhitṝṇāṃ putrāṇāṃ ca mātṛdhanasaṃbandhaṃ darśayati:
               </p>
               	  
               <p><q class="blue">jananyāṃ saṃsthitāyāṃ tu samaṃ sarve sahodarāḥ |<br />
                     	  bhajeran mātṛkaṃ rikthaṃ bhaginyaś ca sanābhayaḥ ||</q> iti | (MDh 9.192)
               </p>
               	  
               <p>mātṛkaṃ rikthaṃ sarve sahodarāḥ samaṃ bhajeran sanābhayo bhaginyaś ca samaṃ bhajerann
                  iti saṃbandhaḥ | na punaḥ sahodarāḥ samaṃ bhajeran sanābhayo bhaginyaś ca samaṃ bhajerann
                  iti saṃbandhaḥ | na punaḥ sahodarā bhaginyaś ca sambhūya bhajerann iti itaretarayogasya
                  dvandvaikaśeṣābhāvād apratīteḥ, vibhāgakartṛtvānvayenāpi caśabdopapatteḥ | yathā devadattaḥ
                  kṛṣiṃ kuryād yajñadattaś ceti | samagrahaṇam uddhāravibhāganivṛttyartham | sodaragrahaṇaṃ
                  bhinnodaranivṛttyartham | anapatyahīnajātistrīdhanaṃ tu bhinnodarāpy uttamajātīyasapatnīduhitā
                  gṛhnāti | tadabhāve tadapatyam | yathāha <span class="red">manuḥ</span> |
               </p>
               	  
               <p><q class="blue">striyās tu yad bhaved vittaṃ pitrā dattaṃ kathaṃcana |<br />
                     	  brāhmaṇī tad dharet kanyā tadapatyasya vā bhavet ||</q> iti | (MDh 9.198)
               </p>
               	  
               <p>brāhmaṇīgrahaṇam uttamajātyupalakṣaṇam | ataś cānapatyavaiśyādhanaṃ kṣatriyākanyā
                  gṛhnāti | putrāṇām abhāve pautrāḥ pitāmahīdhanahāriṇaḥ, <q class="blue">rikthabhāja ṛṇaṃ pratikuryuḥ</q> (GDh 12.40) iti <span class="red">gautama</span>smaraṇāt, <q>putrapautrer ṛṇaṃ deyam</q> (YDh 2.50) iti pautrāṇām api pitāmahyṛṇāpākaraṇe 'dhikārāt | pautrāṇām apy abhāve pūrvoktā bhartrādayo
                  bāndhavā dhanahāriṇaḥ || 2.145 ||
               </p>
               
               	  
               <p class="italic">strīdhanaprasaṅgena vāgdattāviṣayaṃ kiṃcid āha |</p>
               
               	  
               <p class="bold">dattvā kanyāṃ haran daṇḍyo vyayaṃ dadyāc ca sodayam | <span class="ref">YDh_2.146ab</span></p>
               
               	  
               <p>kanyāṃ vācā dattvāpaharan dravyānubandhādyanusāreṇa rājñā daṇḍanīyaḥ | etac cāpahārakāraṇābhāve
                  | sati tu karaṇe <q>dattām api haret kanyāṃ śreyāṃś ced vara āvratet</q> (YDh 2.65) ity apahārābhyanujñānān na daṇḍyaḥ | yac ca vāgdānanimittaṃ vareṇa svasaṃbandhināṃ
                  kanyāsaṃbandhināṃ vopacārārthaṃ dhanaṃ vyayīkṛtaṃ tat sarvaṃ sodayaṃ savṛddhikaṃ kanyādātā
                  varāya dadyāt ||
               </p>
               
               	  
               <p class="italic">atha kathaṃcid vāgdattā saṃkārāt prāṅ mriyate, tadā kiṃ kartavyam ity ata āha |</p>
               
               	  
               <p class="bold">mṛtāyāṃ dattam ādadyāt pariśodhyobhayavyayam || <span class="ref">YDh_2.146cd</span></p>
               
               	  
               <p>yadi vāgdattā mṛtā yat pūrvam aṅgulīyakādi śulkaṃ vareṇa dattaṃ tad vara ādadīta |
                  pariśodhyobhayavyayam | abhayor ātmanaḥ kanyādātuś ca yo vyayas taṃ pariśodhya vigaṇayyāvaśiṣṭam
                  ādadīta | yat tu kanyāyai mātāmahādibhir dattaṃ śirobhūṣaṇādikaṃ vā kramāyātaṃ tat
                  sahodarā bhrātaro gṛhnīyuḥ, <q class="blue">rikthaṃ mṛtāyāḥ kanyāyā gṛhnīyuḥ sodarās tadabhāve mātus tadabhāve pituḥ</q> iti <span class="red">baudhāyana</span>smaraṇāt (not in BDh or DhKo) || 2.146 ||
               </p>
               
               	  
               <p class="italic">mṛtaprajāstrīdhanaṃ bhartṛgāmītyuktam | idānīṃ jīvantyāḥ saprajāyā api striyāḥ dhanagrahaṇe
                  kvacid bhartur abhyanujñām āha |
               </p>
               
               	  
               <p id="YDh_2.147" class="bold">
                  	    durbhikṣe dharmakārye ca vyādhau sampratirodhake |<br />
                  	    gṛhītaṃ strīdhanaṃ bhartā na striyai dātum arhati ||
                  	   <span class="ref">YDh_2.147</span></p>
               
               	  
               <p>durbhikṣe kuṭumbabharaṇārthaṃ, dharmakārye avaśyakartavye, vyādhau ca, saṃpratirodhake
                  bandigrahaṇanigrahādau dravyāntararahitaḥ strīdhanaṃ gṛhnan bhartā na punar dātum
                  arhati | prakārāntareṇāpaharan dadyāt | bhartṛvyatirekeṇa jīvantyāḥ striyā dhanṃ kenāpi
                  dāyādena na grahītavyam,
               </p>
               	  
               <p><q class="blue">jīvantīnāṃ tu tāsāṃ ye tad dhareyuḥ svabāndhavāḥ |<br />
                     	  tān śiṣyāc cauradaṇḍena dhārmikaḥ pṛthivīpatiḥ ||</q> (MDh 8.29)
               </p>
               	  
               <p>iti daṇḍavidhānāt | tathā,</p>
               	  
               <p><q class="blue">patyau jīvati yaḥ strībhir alaṃkāro dhṛto bhavet |<br />
                     	  na taṃ bhajeran dāyādā bhajamānāḥ patanti te ||</q> (MDh 9.200)
               </p>
               	  
               <p>iti doṣaśravaṇāc ca || 2.147 ||</p>
               
               	  
               <p class="italic">ādhivedanikaṃ strīdhanam uktaṃ tad āha |</p>
               
               	  
               <p id="YDh_2.148" class="bold">
                  	    adhivinnastriyai dadyād ādhivedanikaṃ samam |<br />
                  	    na dattaṃ strīdhanaṃ yasyai datte tv ardhaṃ prakalpayet ||
                  	   <span class="ref">YDh_2.148</span></p>
               
               	  
               <p>yasyā upari vivāhaḥ sādhivinnā sācāsau strī cety adhivinnastrī tasyā adhivinnastriyā
                  ādhivedanikam adhivedananimittaṃ dhanaṃ samaṃ yāvad adhivedanārthaṃ vyayīkṛtaṃ tāvad
                  dadyāt | yasyai bhartrā śvaśureṇa vā strīdhanaṃ na dattam | datte punaḥ strīdhane
                  ādhivedanikadravyasyārdhaṃ dadyāt | ardhaśabdaś cātra samavibhāgavacano na bhavati
                  | ataś ca yāvatā tat pūrvadattam ādhivedanikasamaṃ bhavati tāvad deyam ity arthaḥ
                  || 2.148 ||
               </p>
               
               	  
               <p class="italic">evaṃ vibhāgam uktvā idānīṃ tatsaṃdehe nirṇayahetūn āha |</p>
               
               	  
               <p id="YDh_2.149" class="bold">
                  	    vibhāganihnave jñātibandhusākṣyabhilekhitaiḥ |<br />
                  	    vibhāgabhāvanā jñeyā gṛhakṣetraiś ca yautakaiḥ ||
                  	   <span class="ref">YDh_2.149</span></p>
               
               	  
               <p>vibhāgasya nihnave apalāpe jñātibhiḥ pitṛbandhubhir mātṛbandhubhiḥ mātulādibhiḥ sākṣibhiḥ
                  pūrvoktalakṣaṇair lekhyena ca vibhāgapatreṇa vibhāgabhāvanā vibhāganirṇayo jñātavyaḥ
                  | tathā yautakaiḥ pṛthakkṛtair gṛhakṣetraiś ca | pṛthakkṛṣyādikāryapravartanaṃ pṛthakpañcamahāyajñādidharmānuṣṭhānaṃ
                  ca <span class="red">nāradena</span> vibhāgaliṅgam uktam |
               </p>
               	  
               <p><q class="blue">vibhāgadharmasaṃdehe dāyādānāṃ vinirṇayaḥ |<br />
                     	  jñātibhir bhāgalekhyena pṛthakkāryapravartanāt ||<br />
                     	  bhrātṝṇām avibhaktānām eko dharmaḥ pravartate |<br />
                     	  vibhāge sati dharmo 'pi bhavet teṣāṃ pṛthak pṛthak ||</q> iti | (NSm 13.36–37)
               </p>
               	  
               <p>tathāparāṇy api vibhāgaliṅgāni <span class="red">tena</span>ivoktāni |
               </p>
               	  
               <p><q class="blue">sākṣitvaṃ prātibhāvyaṃ ca dānaṃ grahaṇam eva ca |<br />
                     	  vibhaktā bhrātaraḥ kuryur nāvibhaktāḥ kathaṃcana ||</q> iti || (NSm 13.39) 2.149 ||
               </p>
               
               	  
               <p>iti rikthavibhāgaprakaraṇam</p>
               	
            </div>
            	
            <div id="d1e26888">
               	  
               <h3>atha sīmāvivādaprakaraṇam</h3>
               
               	  
               <p class="italic">adhunā sīmāvivādanirṇaya ucyate |</p>
               
               	  
               <p id="YDh_2.150" class="bold">
                  	    sīmno vivāde kṣetrasya sāmantāḥ sthavirādayaḥ |<br />
                  	    gopāḥ sīmākṛṣāṇā ye sarve ca vanagocarāḥ ||
                  	   <span class="ref">YDh_2.150</span></p>
               	  
               <p id="YDh_2.151" class="bold">
                  	    nayeyur ete sīmānaṃ sthalāṅgāratuṣadrumaiḥ |<br />
                  	    setuvalmīkanimnāsthicaityādyair upalakṣitām ||
                  	   <span class="ref">YDh_2.151</span></p>
               
               	  
               <p>grāmadvayasaṃbandhinaḥ kṣetrasya sīmno vivāde tathāikagrāmāntarvartikṣetramaryādāvivāde
                  ca sāmantādayaḥ sthalāṅgārādibhiḥ pūrvakṛtaiḥ sīmālakṣaṇair upalakṣitāṃ cihnitāṃ sīmāṃ
                  nayeyur niścinuyuḥ | sīmā kṣetrādimaryādā | sā caturvidhā | janapadasīmā grāmasīmā
                  kṣetrasīmā gṛhasīmā ceti | sā ca yathāsaṃbhavaṃ pañcalakṣaṇā | tad uktaṃ <span class="red">nāradena</span> |
               </p>
               	  
               <p><q class="blue">dhvajini matsyinī caiva naidhānī bhayavarjitā |<br />
                     	  rājaśāsananitā ca simā pañcavidhā smṛtā ||</q> iti | (DhKo 944)
               </p>
               	  
               <p>dhvajinī vṛkṣādilakṣitā, vṛkṣādīnāṃ prakāśakatvena dhvajatulyatvāt | matsyinī salilavatī,
                  matsyaśabdasya svādhārajalalakṣakatvāt | naidhānī nikhātatuṣāṅgārādimatī, teṣāṃ nikhātatvena
                  nidhānatulyatvāt | bhayavarjitā arthipratyarthiparasparasaṃpratipattinirmitā | rājaśāsananītā,
                  jñātṛcihnābhāve rājecchayā nirmitā | evaṃbhūtāyāṃ ṣoḍhā vivādaḥ saṃbhavati | yathāha
                  <span class="red">kātyāyanaḥ</span> |
               </p>
               	  
               <p><q class="blue">ādhikyaṃ nyūnatā cāṃśe astināstitvam eva ca |<br />
                     	  abhogabhuktiḥ sīmā ca ṣaḍ bhūvādasya hetavaḥ ||</q> iti || (KSm 732)
               </p>
               	  
               <p>tathā hi | mamātra pañcanivartanāyā bhūmer adhikā bhūr astīti kenacid ukte, pañcanivartanaiva
                  nādhikety ādhikye vivādaḥ | pañcanivartanā madīyā bhūmir ity uktena tato nyūnaiveti
                  nyūnatāyām | pañcanivartano mamāṃśa ity ukte aṃśa eva nāstīty astināstitvavivādaḥ
                  saṃbhavati | madīyā bhūḥ prāgavidyamānabhogaiva bhujyate ity uktena saṃtatā ciraṃtany
                  eva me bhuktir ity abhogabhuktau vivādaḥ | iyaṃ maryādeyaṃ veti sīmāvivāda iti ṣaṭprakāra
                  eva vivādaḥ saṃbhavati | ṣaṭprakāre 'pi bhūvivāde śrutyarthābhyāṃ sīmāyā api nirṇīyamānatvāt
                  sīmānirṇayaprakaraṇe tasyāntarbhāvaḥ | samantād bhavāḥ sāmantāḥ | catasṛṣu dikṣv anantaragrāmādayas
                  te ca pratisīmaṃ vyavasthitāḥ,
               </p>
               	  
               <p><q class="blue">grāmo grāmasya sāmantaḥ kṣetraṃ kṣetrasya kīrtitam |<br />
                     	  gṛhaṃ gṛhasya nirdiṣṭaṃ samantāt parirabhya hi |</q> (KSm 736)
               </p>
               	  
               <p>iti <span class="red">kātyāyana</span>vacanāt | grāmādiśabdena tatsthāḥ puruṣā lakṣyante, <q>grāmaḥ palāyitaḥ</q> iti yathā | sāmantagrahaṇaṃ ca tatsaṃsaktādyupalakṣaṇārtham | uktaṃ ca <span class="red">kātyāyanena</span> |
               </p>
               	  
               <p><q class="blue">saṃsaktakās tu sāmantās tatsaṃsaktās tathottarāḥ |<br />
                     	  saṃsaktasaktasaṃsaktāḥ padmakārāḥ prakīrtitāḥ ||</q> iti || (KSm 738)
               </p>
               	  
               <p>sthavirā vṛddhāḥ | ādigrahaṇena mauloddhṛtayor grahaṇam | vṛddhādilakṣaṇaṃ ca <span class="red">tena</span>ivoktam –
               </p>
               	  
               <p><q class="blue">niṣpādyamānaṃ yair dṛṣṭaṃ tatkāryaṃ tadguṇānvitaiḥ |<br />
                     	  vṛddhā vā yadi vāvṛddhās te tu vṛddhāḥ prakīrtitāḥ ||</q> (KSm 744)
               </p>
               	  
               <p><q class="blue">ye tatra pūrvaṃ sāmantāḥ paścād deśāntaraṃ gatāḥ |<br />
                     	  tanmūlatvāt tu te maulā ṛṣibhiḥ parikīrtitāḥ ||</q> (KSm 743)
               </p>
               	  
               <p><q class="blue">upaśravaṇasaṃbhogakāryākhyānopacihnitāḥ |<br />
                     	  uddharanti punar yasmād uddhṛtās te tataḥ smṛtāḥ ||</q> (KSm 745) iti ||
               </p>
               	  
               <p>gopā gocārakāḥ | sīmākṛṣāṇāḥ sīmāsaṃnihitakṣetrakarṣakāḥ | sarve ca vanagocarā vanacāriṇo
                  vyādhādayaḥ | te ca <span class="red">manun</span>oktā |
               </p>
               	  
               <p><q class="blue">vyādhāñ śākunikān gopān kaivartān mūlakhātakān |<br />
                     	  vyālagrāhān uñchavṛttīn anyāṃś ca vanagocarān ||</q> iti || (MDh 8.260)
               </p>
               	  
               <p>sthalam unnato bhūpradeśaḥ | aṅgāro 'gner ucchiṣṭam | tuṣā dhānyatvacaḥ | drumā nyagrodhādayaḥ
                  | setur jalapravāhabandhaḥ | caityaṃ pāṣāṇādibandhaḥ | ādiśabdena veṇuvālukādīnāṃ
                  grahaṇam | etāni ca prakāśāprakāśabhedena dviprakārāṇi | yathāha <span class="red">manuḥ</span>:
               </p>
               	  
               <p><q class="blue">sīmāvṛkṣāṃś ca kurvīta nyagrodhāśvatthakiṃśukān |<br />
                     	  śālmalīśālatālāṃś ca kṣīriṇaś caiva pādapān ||<br />
                     	  gulmān veṇūṃś ca vividhāñ śamīvallīsthalāni ca |<br />
                     	  śarān kuñjakagulmāṃś ca tathā sīmā na naśyati ||<br />
                     	  taḍāgāny udapānāni vāpyaḥ prasravaṇāni ca |<br />
                     	  sīmāsaṃdhiṣu kāryāṇi devatāyatanāni ca ||</q> (MDh 8.246–48)
               </p>
               	  
               <p>iti prakāśarūpāṇi |</p>
               	  
               <p><q class="blue">upacchannāni cānyāni sīmāliṅgāni kārayet |<br />
                     	  sīmājñāne nṛṇāṃ vīkṣya nityaṃ loke viparyayam ||<br />
                     	  aśmano 'sthīni govālāṃs tuṣān bhasma kapālikāḥ |<br />
                     	  karīṣam iṣṭakāṅgārāñ śarkarā vālukās tathā ||<br />
                     	  yāni caivaṃprakārāṇi kālād bhūmir na bhakṣayet |<br />
                     	  tāni saṃdhiṣu sīmāyām aprakāśāni kārayet ||<br />
                     	  etair liṅgair nayet sīmāṃ rājā vivadamānayoḥ ||</q> (MDh 8.249–52)
               </p>
               	  
               <p>iti pracchannaliṅgāni | etaiḥ prakāśāprakāśarūpair liṅgaiḥ sāmantādipradarśitaiḥ sīmāṃ
                  prati vivadamānayoḥ sīmānirṇayaṃ kuryād rājā || 2.150 || 2.151 ||
               </p>
               
               	  
               <p class="italic">yadā punaś cihnāni na santi vidyamānāni vā liṅgāliṅgatayā saṃdigdhāni, tadā nirṇayopāyam
                  āha |
               </p>
               
               	  
               <p id="YDh_2.152" class="bold">
                  	    sāmantā vā samagrāmāś catvāro 'ṣṭau daśāpi vā |<br />
                  	    raktasragvasanāḥ sīmāṃ nayeyuḥ kṣitidhāriṇaḥ ||
                  	   <span class="ref">YDh_2.152</span></p>
               
               	  
               <p>sāmantāḥ pūrvoktalakṣaṇāḥ | <q>samagrāmāś catvāro 'ṣṭau daśāpi vā</q> ity evaṃ samasaṃkhyāḥ pratyāsannagrāmīṇāḥ | raktasragviṇo raktāmbaradharāḥ mūrdhy
                  āropitakṣitikhaṇḍāḥ sīmānaṃ nayeyuḥ pradarśayeyuḥ | <q>sāmantā vā</q> iti vikalpābhidhānaṃ <span class="red">smṛtyantaro</span>ktasākṣyabhiprāyam | yathāha <span class="red">manuḥ</span> :
               </p>
               	  
               <p><q class="blue">sākṣipratyaya eva syāt sīmāvādavinirṇayaḥ |</q> iti || (MDh 8.253)
               </p>
               	  
               <p>tatra ca sākṣiṇāṃ nirṇetṛtvaṃ mukhyam | tadabhāve sāmantānām | tad uktam |</p>
               	  
               <p><q class="blue">sākṣyabhāve tu catvāro grāmyāḥ sāmantavāsinaḥ |<br />
                     	  sīmāvinirṇayaṃ kuryuḥ prayatā rājasaṃnidhau ||</q> iti | (MDh 8.258)
               </p>
               	  
               <p>tadabhāve tatsaktādīnāṃ nirṇetṛtvam | yathāha <span class="red">kātyāyanaḥ</span> |
               </p>
               	  
               <p><q class="blue">svārthasiddhau praduṣṭeṣu sāmanteṣv arthagauravāt |<br />
                     	  tatsaṃsaktais tu kartavya uddhāro nātra saṃśayaḥ ||<br />
                     	  saṃsaktasaktadoṣe tu tatsaṃsaktāḥ prakīrtitāḥ |<br />
                     	  kartavyā na praduṣṭās tu rājñā dharmaṃ vijānatā ||</q> iti | (KSm 739–40)
               </p>
               	  
               <p>sāmantādyabhāve maulādayo grāhyāḥ,</p>
               	  
               <p><q class="blue">teṣām abhāve sāmantamaulavrddhoddhṛtādayaḥ |<br />
                     	  sthāvare ṣaṭprakāre 'pi kāryā nātra vicāraṇā ||</q> (KSm 737)
               </p>
               	  
               <p>iti <span class="red">kātyāyanena</span> kramavidhānāt | ete ca sāmantādayaḥ saṃkhyāguṇātirekeṇa saṃbhavanti,
               </p>
               	  
               <p><q class="blue">sāmantāḥ sādhanaṃ pūrvaṃ nirdoṣāḥ syur guṇānvitāḥ |<br />
                     	  dviguṇās tūttarā jñeyās tato 'nye triguṇā matāḥ ||</q> (KSm 746)
               </p>
               	  
               <p>iti <span class="red">smaraṇāt</span> | te ca sākṣiṇaḥ sāmantādayaś ca svaiḥ svaiḥ śapathaiḥ śāpitāḥ santaḥ sīmāṃ nayeyuḥ,
               </p>
               	  
               <p><q class="blue">śirobhis te gṛhītvorvīṃ sragviṇo raktavāsasaḥ |<br />
                     	  sukṛtaiḥ śāpithāḥ svaiḥ svair nayeyus te samañjasam ||</q> (MDh 8.256)
               </p>
               	  
               <p>iti <span class="red">smaraṇāt</span> | nayeyur iti bahuvacanaṃ dvayor nirāsārthaṃ naikasya,
               </p>
               	  
               <p><q class="blue">ekaś ced unnayet sīmāṃ sopavāsaḥ samunnayet |<br />
                     	  raktamālyāmbaradharo bhūmim ādāya mūrdhani ||</q> (NSm 11.10)
               </p>
               	  
               <p>iti <span class="red">nāraden</span>aikasyābhyanujñānāt || yo 'yaṃ --
               </p>
               	  
               <p><q class="blue">naikaḥ samunnayet sīmāṃ naraḥ pratyayavān api |<br />
                     	  gurutvād asya kāryasya kriyaiṣāṃ bahuṣu sthitā ||</q> (NSm 11.9)
               </p>
               	  
               <p>ity ekasya niṣedhaḥ, sa ubhayānumatadharmavidvyatiriktaviṣaya ity avirodhaḥ | sthalādicihnābhāve
                  'pi sākṣisāmantādīnāṃ sīmājñāne upāyaviśeṣo <span class="red">nāraden</span>oktaḥ |
               </p>
               	  
               <p><q class="blue">nimnagāpahṛtotsṛṣṭanaṣṭacihnāsu bhūmiṣu |<br />
                     	  tatpradeśānumānāc ca pramāṇād bhogadarśanāt ||</q> iti | (NSm 11.6)
               </p>
               	  
               <p>nimnagayā nadyā apahṛtenāpaharaṇenotsṛṣṭāni svasthānāt pracyutāni naṣṭāni vā liṅgāni
                  yāsu maryādābhūmiṣu tatra tatpradeśānumānād utsṛṣṭanaṣṭacihnānāṃ prācīnapradeśānumānāt
                  grāmād ārabhya sahasradaṇḍaparimitaṃ kṣetram asya grāmasya paścime bhāge ity evaṃvidhāt
                  pramāṇād vā pratyarthisamakṣavipratipannāyā asmārtakālopalakṣitabhukter vā niścinuyuḥ
                  | <span class="red">bṛhaspatinā</span> cātra viśeṣo darśitaḥ |
               </p>
               	  
               <p><q class="blue">āgamaṃ ca pramāṇaṃ ca bhogakālaṃ ca nāma ca |<br />
                     	  bhūbhāgalakṣaṇaṃ caiva ye vidus te 'tra sākṣiṇaḥ ||</q> iti | (BṛSm 1.19.28)
               </p>
               	  
               <p>ete ca sākṣisāmantādayaḥ śapathaiḥ śrāvitāḥ santaḥ kulādisamakṣaṃ rājñā praṣṭavyāḥ
                  | yathāha <span class="red">manuḥ</span> |
               </p>
               	  
               <p><q class="blue">grāmeyakakulānāṃ tu samakṣaṃ sīmni sākṣiṇaḥ |<br />
                     	  praṣṭavyāḥ sīmaliṅgāni tayoś caiva vivādinoḥ ||</q> iti | (MDh 8.254)
               </p>
               	  
               <p>te ca pṛṣṭāḥ sākṣyādayaḥ ekamatyena samastāḥ sīmni nirṇayaṃ brūyuḥ | tair nirṇītāṃ
                  sīmāṃ tatpradarśitasakalaliṅgayuktāṃ sākṣyādināmānvitāṃ cāvismaraṇārthaṃ patre samāropayet
                  | uktaṃ ca <span class="red">manunā</span> |
               </p>
               	  
               <p><q class="blue">te pṛṣṭās tu yathā brūyuḥ samastāḥ sīmni nirṇayam |<br />
                     	  nibadhnīyāt tathā sīmāṃ sarvāṃs tāṃś caiva nāmataḥ ||</q> iti | (MDh 8.261)
               </p>
               	  
               <p>eteṣāṃ sākṣisāmantaprabhṛtīnāṃ sīmācaṅkramaṇadinād ārabhya yāvat tripakṣaṃ rājadaivikavyasanāvyasanaṃ
                  cen notpadyate tadā tatpradarśanāt sīmānirṇayaḥ | ayaṃ ca rājadaivikavyasanāvadhiḥ
                  <span class="red">kātyāyanen</span>oktaḥ |
               </p>
               	  
               <p><q class="blue">sīmācaṅkramaṇe kośe pādasparśe tathaiva ca |<br />
                     	  tripakṣapakṣasaptāhaṃ daivarājikam iṣyate ||</q> iti || (KSm 751) || 2.152)
               </p>
               
               	  
               <p class="italic">yadā tv amīṣām uktasākṣyavacasāṃ tripakṣābhyantare rogādi dṛśyate, atha vā prativādinirdiṣṭābhyadhikasaṃkhyāguṇasākṣyantaraviruddhavacanatā,
                  tadā te mṛṣābhāṣitayā daṇḍanīyās tad āha |
               </p>
               
               	  
               <p class="bold">anṛte tu pṛthag daṇḍyā rājñā madhyamasāhasam | <span class="ref">YDh_2.153ab</span></p>
               
               	  
               <p>anṛte mithyāvādane nimittabhūte sati sarve sāmantāḥ pratyekaṃ madhyamasāhasena catvāriṃśadadhikena
                  paṇapañcaśatena daṇḍanīyāḥ | sāmantaviṣayatā cāsya sākṣimaulādīnāṃ <span class="red">smṛtyantare</span> daṇḍāntaravidhānād avagamyate | yathāha <span class="red">manuḥ</span> |
               </p>
               	  
               <p><q class="blue">yathoktena nayantas te pūyante satyasākṣiṇaḥ |<br />
                     	  viparītaṃ nayantas tu dāpyāḥ syur dviśataṃ damam ||</q> iti || (MDh 8.257)
               </p>
               	  
               <p><span class="red">nārado</span> 'pi –
               </p>
               	  
               <p><q class="blue">atha ced anṛtaṃ brūyuḥ sāmantāḥ sīmanirṇaye |<br />
                     	  sarve pṛthak pṛthag daṇḍyā rājñā madhyamasāhasam ||</q> (NSm 11.7)
               </p>
               	  
               <p>iti sāmantānāṃ madhyamasāhasaṃ daṇḍam abhidhāya,</p>
               	  
               <p><q class="blue">śeṣāś ced anṛtaṃ brūyur niyuktā bhūmikarmaṇi |<br />
                     	  pratyekaṃ tu jaghanyās te vineyāḥ pūrvasāhasam ||</q> (NSm: DhKo 945)
               </p>
               	  
               <p>iti tatsaṃsaktādiṣu prathamaṃ sāhasam uktavān | maulādīnām api tam eva daṇḍam āha
                  |
               </p>
               	  
               <p><q class="blue">maulavṛddhādayas tv anye daṇḍagatyā pṛthak pṛthak |<br />
                     	  vineyāḥ prathamenaiva sāhasenānṛte sthitā ||</q> iti | (DhKo 946; cf. NSm 11.8)
               </p>
               	  
               <p>ādiśabdena gopaśākunikavyādhavanagocarāṇāṃ grahaṇam | yady api śākunikādīnāṃ pāparatatvāl
                  liṅgapradarśana evopayogo na sākṣāt sīmānirṇaye tathāpi liṅgadarśana eva mṛṣābhāṣitvasaṃbhavād
                  daṇḍavidhānam upapadyata eva | <q>anṛte tu pṛthak daṇḍyāḥ</q> ity etad daṇḍavidhānam ajñānaviṣayam |
               </p>
               	  
               <p><q class="blue">bahūnāṃ tu gṛhītānāṃ na sarve nirṇayaṃ yadi |<br />
                     	  kuryur bhayād vā lobhād vā daṇḍyās tūttamasāhasam ||</q> (KSm 750)
               </p>
               	  
               <p>iti jñānaviṣaye sakśyādīnāṃ <span class="red">kātyāyanena</span> daṇḍāntaravidhānāt |
               </p>
               	  
               <p>tathā sākṣivacanabhede 'py ayam eva daṇḍas <span class="red">tenai</span>voktaḥ |
               </p>
               	  
               <p><q class="blue">kīrtite yadi bhedaḥ syād daṇḍyās tūttamasāhasam |</q> iti | (KSm 741)
               </p>
               	  
               <p>evam ajñānādinānṛtavadane sākṣyādīn daṇḍayitvā punaḥ sīmāvicāraḥ pravartayitavyaḥ
                  |
               </p>
               	  
               <p><q class="blue">ajñānoktau daṇḍayitvā punaḥ sīmāṃ vicārayet |</q> (KSm 741)
               </p>
               	  
               <p>ity uktvā,</p>
               	  
               <p><q class="blue">tyaktvā duṣṭāṃs tu sāmantān anyān maulādibhiḥ saha |<br />
                     	  saṃmiśrya kārayet sīmām evaṃ dharmavido viduḥ ||</q> (KSm 742)
               </p>
               	  
               <p>iti nirṇayaprakāras <span class="red">tenai</span>voktaḥ ||
               </p>
               
               	  
               <p class="italic">yadā punaḥ sāmantaprabhṛtayo jñātāraś cihnāni ca na santi, tadā kathaṃ nirṇaya ity
                  ata āha |
               </p>
               
               	  
               <p class="bold">abhāve jñātṛcihnānāṃ rājā sīmnaḥ pravartitā || <span class="ref">YDh_2.153cd</span></p>
               
               	  
               <p>jñātṝṇāṃ sāmantādīnāṃ liṅgādīnāṃ ca vṛkṣādīnām abhāve rājaiva sīmnaḥ pravartitā pravartayitā
                  | antarbhāvito 'tra ṇyarthaḥ | grāmadvayamadhyavartinīṃ vivādāspadībhūtāṃ bhuvaṃ samaṃ
                  pravibhajya asyeyaṃ bhūr asyeyam ity ubhayoḥ samarpya tanmadhye sīmāliṅgāni kuryāt
                  | yadā tasyāṃ bhūmāv anyatarasyopakārātiśayo dṛśyate tadā tasyaiva grāmasya sakalā
                  bhūḥ samarpaṇīyā | yathāha <span class="red">manuḥ</span> |
               </p>
               	  
               <p><q class="blue">sīmāyām aviṣahyāyāṃ svayaṃ rājaiva dharmavit |<br />
                     	  pradiśed bhūmim ekeṣām upakārād iti sthitiḥ ||</q> iti || (MDh 8.265) 2.153 ||
               </p>
               
               	  
               <p class="italic">asatyām apy atadbhāvāśaṅkāyām asyāḥ <span class="red">smṛter</span> nyāyamūlatāṃ darśayitum atideśam āha |
               </p>
               
               	  
               <p id="YDh_2.154" class="bold">
                  	    ārāmāyatanagrāmanipānodyānaveśmasu |<br />
                  	    eṣa eva vidhir jñeyo varṣāmbupravahādiṣu ||
                  	   <span class="ref">YDh_2.154</span></p>
               
               	  
               <p>ārāmaḥ puṣpaphalopacayahetur bhūbhāgaḥ | āyatanaṃ niveśanaṃ palālakūṭādyarthaṃ vibhakto
                  bhūpradeśaḥ | grāmaḥ prasiddhaḥ | grāmagrahaṇaṃ ca nagarādyupalakṣaṇārtham | nipānaṃ
                  pānīyasthānaṃ vāpīkūpaprabhṛtikam | udyānaṃ krīḍāvanam | veśma gṛham | eteṣv ārāmādiṣv
                  ayam eva sāmantasākṣyādilakṣaṇo vidhir jñātavyaḥ | tathā pravarṣaṇodbhūtajalapravāheṣu
                  anayor gṛhayor madhyena jalaughaḥ pravahaty anayor vety evaṃprakāre vivāde ādigrahaṇāt
                  prāsādādiṣv api prācīna eva vidhir veditavyaḥ | tathā ca <span class="red">kātyāyanaḥ</span> |
               </p>
               	  
               <p><q class="blue">kṣetrakūpataḍāgānāṃ kedārārāmayor api |<br />
                     	  gṛhaprāsādāvasathanṛpadevagṛheṣu ca ||</q> iti || (KSm 749) ||2.154 ||
               </p>
               
               	  
               <p class="italic">sīmānirṇayam uktvā tatprasaṇgena maryādāprabhedanādau daṇḍam āha |</p>
               
               	  
               <p id="YDh_2.155" class="bold">
                  	    maryādāyāḥ prabhede ca sīmātikramaṇe tathā |<br />
                  	    kṣetrasya haraṇe daṇḍā adhamottamamadhyamāḥ ||
                  	   <span class="ref">YDh_2.155</span></p>
               
               	  
               <p>anekakṣetravyavacchedikā sādhāraṇā bhūr maryādā tasyāḥ prakarṣeṇa bhedane sīmātikramaṇe
                  sīmām atilaṅghya karṣaṇe kṣetrasya ca bhayādipradarśanena haraṇe yathākrameṇa adhamottamamadhyamasāhasā
                  daṇḍā veditavyāḥ | kṣetragrahaṇaṃ cātra gṛhārāmādyupalakṣaṇārtham | yadā punaḥ svīyabhrāntyā
                  kṣetrādikam apaharati tadā dviśato damo veditavyaḥ | yathāha <span class="red">manuḥ</span> |
               </p>
               	  
               <p><q class="blue">gṛhaṃ taḍāgam ārāmaṃ kṣetraṃ vā bhīṣayā haran |<br />
                     	  śatāni pañca daṇḍyaḥ syād ajñānād dviśato damaḥ ||</q> iti | (MDh 8.264)
               </p>
               	  
               <p>apahriyamāṇakṣetrādibhūyastvaparyālocanayā kadācid uttamo 'pi daṇḍaḥ prayoktavyaḥ
                  | ata evāha |
               </p>
               	  
               <p><q class="blue">vadhaḥ sarvasvaharaṇaṃ purān nirvāsanāṅkane |<br />
                     	  tadaṅgaccheda ity ukto daṇḍa uttamasāhasaḥ ||</q> iti || (NSm 14.7) || 2.155 ||
               </p>
               
               	  
               <p class="italic">yaḥ punaḥ parakṣetre setukūpādikaṃ prārthanayārthadānena vā labdhānujño nirmātum icchati
                  tanniṣedhataḥ kṣetrasvāmina eva daṇḍa ity āha |
               </p>
               
               	  
               <p id="YDh_2.156" class="bold">
                  	    na niṣedhyo 'lpabādhas tu setuḥ kalyāṇakārakaḥ |<br />
                  	    parabhūmiṃ haran kūpaḥ svalpakṣetro bahūdakaḥ ||
                  	   <span class="ref">YDh_2.156</span></p>
               
               	  
               <p>parakīyāṃ bhūmim apaharan nāśayann api setur jalapravāhabandhaḥ kṣetrasvāminā na pratiṣedhyaḥ
                  sa ced īṣatpīḍākaro bahūpakārakaś ca bhavati | kūpaś cālpakṣetravyāpitvenālpabādho
                  bahūdakatvena kalyāṇakārakaś ceto bahūdako naiva nivāraṇīyaḥ | kūpagrahaṇaṃ ca vāpīpuṣkariṇyādyupalakṣaṇārtham
                  | yadā punar asau sarvakṣetravartitayā bahubādho nadyādisamīpakṣetravartitayā vālpopakārakas
                  tadāsau niṣedhya ity arthād uktaṃ bhavati | setoś ca dvaividhyam uktaṃ <span class="red">nāradena</span> |
               </p>
               	  
               <p><q class="blue">setuś ca dvividho jñeyaḥ kheyo bandhyas tathaiva ca |<br />
                     	  toyapravartanāt kheyo bandhyaḥ syāt tannivartanāt ||</q> iti | (NSm 11.15)
               </p>
               	  
               <p>yadā tv anyanirmitaṃ setuṃ bhedanādinā naṣṭaṃ svayaṃ saṃskaroti tadā pūrvasvāminaṃ
                  tadvaṃśyaṃ nṛpaṃ vā pṛṣṭvaiva saṃskuryāt | yathāha <span class="red">nāradaḥ</span> |
               </p>
               	  
               <p><q class="blue">pūrvapravṛttam utsannam apṛṣṭvā svāminaṃ tu yaḥ |<br />
                     	  setuṃ pravartayet kaścin na sa tat phalabhāg bhavet ||<br />
                     	  mṛte tu svāmini punas tadvaṃśye vāpi mānave |<br />
                     	  rājānam āmantrya tataḥ kuryāt setupravartanam ||</q> iti | (NSm 11.17–18) ||| 2.156 ||
               </p>
               
               	  
               <p class="italic">kṣetrasvāminaṃ praty upadiṣṭam | idānīṃ setoḥ pravartayitāraṃ praty āha |</p>
               
               	  
               <p id="YDh_2.157" class="bold">
                  	    svāmine yo 'nivedyaiva kṣetre setuṃ pravartayet |<br />
                  	    utpanne svāmino bhogas tadabhāve mahīpateḥ ||
                  	   <span class="ref">YDh_2.157</span></p>
               
               	  
               <p>kṣetrasvāminam anabhyupagamya tadabhāve rājānaṃ vā yaḥ parakṣetre setuṃ pravartayaty
                  asau phalabhāṅ na bhavaty api tu tadutpanne phale kṣetrasvāmino bhogas tadabhāve rājñaḥ
                  | tasmāt prārthanayā arthadānena vā kṣetrasvāminaṃ tadabhāve rājānaṃ vānujñāpyaiva
                  parakṣetre setuḥ pravartanīya iti tātparyārthaḥ || 2.157 ||
               </p>
               
               	  
               <p class="italic">kṣetrasvāminā setur na pratiṣedhya ity uktam | idānīṃ tasyaiva prasaktānuprasaktyā
                  kvacid vidhyanataram āha |
               </p>
               
               	  
               <p id="YDh_2.158" class="bold">
                  	    phālāhatam api kṣetraṃ na kuryād yo na kārayet |<br />
                  	    sa pradāpyaḥ kṛṣṭaphalaṃ kṣetram anyena kārayet ||
                  	   <span class="ref">YDh_2.158</span></p>
               
               	  
               <p>yaḥ punaḥ kṣetrasvāmipārśve aham idaṃ kṣetraṃ kṛṣāmīty aṅgīkṛtya paścād utsṛjati na
                  cānyena karṣayati tac ca kṣetraṃ yady api phālāhataṃ īsaddhalena vidāritaṃ na samyag
                  bījāvāpārhaṃ tathāpi tasyākṛṣṭasya phalaṃ yāvat tatrotpattyarhaṃ sāmantādikalpitaṃ
                  tāvad asau karṣako dāpanīyaḥ | tac ca kṣetraṃ pūrvakarṣakād ācchidyānyena kārayet
                  || 2.158 ||
               </p>
               
               	  
               <p>iti sīmāvivādaprakaraṇam</p>
               	
            </div>
            	
            <div id="d1e27722">
               	  
               <h3>atha svāmipālavivādaprakaraṇam</h3>
               
               	  
               <p class="italic">vyavahārapadānāṃ parasparahetuhetumadbhāvāt <q class="blue">teṣām ādyam ṛṇādānam</q> (MDh 8.4) ityādipāṭhakramo na vivakṣita iti vyutkrameṇa svāmipālavivādo 'bhidhīyate |
               </p>
               
               	  
               <p id="YDh_2.159" class="bold">
                  	    māṣān aṣṭau tu mahiṣī sasyaghātasya kāriṇī |<br />
                  	    daṇḍanīyā tadardhaṃ tu gaus tadardham ajāvikam ||
                  	   <span class="ref">YDh_2.159</span></p>
               
               	  
               <p>parasasyavināśakāriṇī mahiṣy aṣṭau māṣān daṇḍanīyā | gaus tadardhaṃ caturo māṣān |
                  ajā meṣāś ca māṣadvayaṃ daṇḍanīyāḥ | mahiṣyādīnāṃ dhanasaṃbandhabhāvāt tatsvāmī puruṣo
                  lakṣyate | māṣaś cātra tāmrikapaṇasya viṃśatitamo bhāgaḥ,
               </p>
               	  
               <p><q class="blue">māṣo viṃśatimo bhāgaḥ paṇasya parikīrtitaḥ |</q> (DhKo 532, there NSm 21.58)
               </p>
               	  
               <p>iti <span class="red">nārada</span>smaraṇāt | etac cājñānaviṣayam | jñānapūrve tu,
               </p>
               	  
               <p><q class="blue">paṇasya pādau dvau gāṃ tu dviguṇaṃ mahiṣīṃ tathā |<br />
                     	  tathājāvikavatsānāṃ pādau daṇḍaḥ prakīrtitaḥ ||</q> (cf. DhKo 917)
               </p>
               	  
               <p>iti <span class="red">smṛtyantaro</span>ktaṃ draṣṭavyam | yat punar <span class="red">nāradeno</span>ktam,
               </p>
               	  
               <p><q class="blue">māṣaṃ gāṃ dāpayed daṇḍaṃ dvau māṣau mahiṣīṃ tathā |<br />
                     	  tathājāvikavatsānāṃ daṇḍaḥ syād ardhamāṣikaḥ ||</q> (DhKo 917)
               </p>
               	  
               <p>iti tat punaḥ prarohayogyamūlāvaśeṣabhakṣaṇaviṣayam || 2.159 ||</p>
               
               	  
               <p class="italic">aparādhātiśayena kvacid daṇḍadvaiguṇyam āha |</p>
               
               	  
               <p class="bold">bhakṣayitvopaviṣṭānāṃ yathoktād dviguṇo damaḥ | <span class="ref">YDh_2.160ab</span></p>
               
               	  
               <p>yadi paśavaḥ parakṣetre sasyaṃ bhakṣayitvā tatraivānivāritāḥ śerate tadā yathoktād
                  daṇḍād dviguṇo daṇḍo veditavyaḥ | savatsānāṃ punar bhakṣayitvopaviṣtāṇāṃ yathoktadaṇḍāc
                  caturguṇo daṇḍo veditavyaḥ,
               </p>
               	  
               <p><q class="blue">vasatāṃ dviguṇaḥ proktaḥ savatsānāṃ caturguṇaḥ |</q> (not in DhKo)
               </p>
               	  
               <p>iti <span class="red">vacanāt</span> ||
               </p>
               
               	  
               <p class="italic">kṣetrāntare paśvantare cātideśam āha |</p>
               
               	  
               <p class="bold">samam eṣāṃ vivīte 'pi kharoṣṭraṃ mahiṣīsamam || <span class="ref">YDh_2.160cd</span></p>
               
               	  
               <p>vivītaḥ pracuratṛṇakāṣṭo rakṣyamāṇaḥ parigṛhīto bhūpradeśaḥ | tadupaghāte 'pītarakṣetradaṇḍena
                  samaṃ daṇḍam eṣāṃ mahiṣyādīnāṃ vidyāt | kharāś ca uṣṭrāś ca kharoṣṭraṃ tan mahiṣīsamam
                  | mahiṣī yatra yādṛśena daṇḍena daṇḍyate tatra tādṛśenaiva daṇḍena kharoṣṭram api
                  pratyekaṃ daṇḍanīyam | sasyoparodhakatvena kharoṣṭrayoḥ pratyekaṃ mahiṣītulyatvād
                  daṇḍasya cāparādhānusāritvāt kharoṣṭram iti samāhāro na vivakṣitaḥ || 2.160 ||
               </p>
               
               	  
               <p class="italic">parasasyavināśe gosvāmino daṇḍa uktaḥ | idānīṃ kṣetrasvāmine phalam apy asau dāpanīya
                  ity āha |
               </p>
               
               	  
               <p id="YDh_2.161" class="bold">
                  	    yāvat sasyaṃ vinaśyet tu tāvat syāt kṣetriṇaḥ phalam |<br />
                  	    gopas tāḍyaś ca gomī tu pūrvoktaṃ daṇḍam arhati ||
                  	   <span class="ref">YDh_2.161</span></p>
               
               	  
               <p>sasyagrahaṇaṃ kṣetropacayopalakṣaṇārtham | yasmin kṣetre yāvat palāladhānyādikaṃ gavādibhir
                  vināśitaṃ tāvat kṣetraphalam etāvati kṣetre etāvad bhavatīti sāmantaiḥ parikalpitaṃ
                  tatkṣetrasvāmine gomī dāpanīyaḥ | gopas tu tāḍanīya eva na phalaṃ dāpanīyaḥ | gopasya
                  ca tāḍanṃ pūrvoktadhanadaṇḍasahitam eva pāladoṣeṇa sasyanāśe draṣṭavyam,
               </p>
               	  
               <p><q class="blue">yā naṣṭā pāladoṣeṇa gaus tu sasyāni nāśayet |<br />
                     	  na tatra gomino daṇḍaḥ pālas taṃ daṇḍam arhati ||</q> (NSm 11.31; DhKo 917)
               </p>
               	  
               <p>iti <span class="red">vacanāt</span> || gomī punaḥ svāparādhena sasyanāśe pūrvoktaṃ daṇḍam evārhati na tādanam | phaladānaṃ
                  punaḥ sarvatra gosvāmina eva, tatphalapuṣṭamahiṣyādikṣīreṇopabhogadvāreṇa tatkṣetraphalabhāgitvāt
                  | gavādibhakṣitāvaśiṣṭaṃ palālādikaṃ gominaiva grahītavyam, madhyasthakalpitamūlyadānena
                  krītaprāyatvāt | ata eva <span class="red">nāradaḥ</span> |
               </p>
               	  
               <p><q class="blue">gobhis tu bhakṣitaṃ sasyaṃ yo naraḥ pratiyācate |<br />
                     	  sāmantānumataṃ deyaṃ dhānyaṃ yat tatra vāpitaṃ ||<br />
                     	  palālaṃ gomine deyaṃ dhānyaṃ vai karṣakasya tu ||</q> iti || (NSm 11.34) || 2.161 ||
               </p>
               
               	  
               <p class="italic">kṣetraviśeṣe apavādam āha |</p>
               
               	  
               <p id="YDh_2.162" class="bold">
                  	    pathi grāmavivītānte kṣetre doṣo na vidyate |<br />
                  	    akāmataḥ kāmacāre cauravad daṇḍam arhati ||
                  	   <span class="ref">YDh_2.162</span></p>
               
               	  
               <p>pathi grāmasamīpavartini kṣetre grāmavivītasamīpavartini ca kṣetre akāmato gobhir
                  bhakṣite gopagominor dvayor apy adoṣaḥ | doṣābhāvapratipādanaṃ ca daṇḍābhāvārthaṃ
                  vinaṣṭasasyamūlyadānapratiṣedhārthaṃ ca | kāmacāre kāmataś cāraṇe cauravat caurasya
                  yādṛśo daṇḍas tādṛśaṃ daṇḍam arhati | etac cānāvṛtakṣetraviṣayam,
               </p>
               	  
               <p><q class="blue">tatrāparivṛtaṃ dhānyaṃ vihiṃsyuḥ paśavo yadi |<br />
                     	  na tatra praṇayed daṇḍaṃ nṛpatiḥ paśurakṣiṇām ||</q> (MDh 8.238)
               </p>
               	  
               <p>iti daṇḍābhāvasyānāvṛtakṣetraviṣayatvena <span class="red">manuno</span>ktatvāt | āvṛte punar mārgādikṣetre 'pi doṣo 'sty eva | vṛtikaraṇaṃ ca <span class="red">tenai</span>voktam |
               </p>
               	  
               <p><q class="blue">vṛtiṃ ca tatra kurvīta yām uṣṭro nāvalokayet |<br />
                     	  chidraṃ nivārayet sarvaṃ śvasūkaramukhānugam ||</q> iti || (MDh 8.239) 2.162 ||
               </p>
               
               	  
               <p class="italic">paśuviśeṣe 'pi daṇḍābhāvam āha |</p>
               
               	  
               <p id="YDh_2.163" class="bold">
                  	    mahokṣotsṛṣṭapaśavaḥ sūtikāgantukādayaḥ |<br />
                  	    pālo yeṣāṃ na te mocyā daivarājapariplutāḥ ||
                  	   <span class="ref">YDh_2.163</span></p>
               
               	  
               <p>mahāṃś cāsāv ukṣā ca mahokṣo vṛṣaḥ sektā | utsṛṣṭapaśavaḥ vṛṣotsargādividhānena devatoddeśena
                  vā tyaktāḥ | sūtikā prasūtā anirdaśāhā | āgantukaḥ svayūthāt paribhraṣṭo deśāntarāgataḥ
                  | ete mocyāḥ parasasyabhakṣaṇe 'pi na daṇḍyāḥ | yeṣāṃ ca pālo na vidyate te 'pi daivarājapariplutāḥ
                  daivarājopahatāḥ sasyavināśakāriṇo na daṇḍyāḥ | ādiśabdagrahaṇād dhastyaśvādayo gṛhyante
                  | te ca <span class="red">uśanaso</span>ktāḥ |
               </p>
               	  
               <p><q class="blue">adaṇḍyā hastino hy aśvāḥ prajāpālā hi te smṛṭāḥ |<br />
                     	  adaṇḍyau kāṇakubjau ca ye śaśvatkṛtalakṣaṇāḥ ||<br />
                     	  adaṇḍyā gantukī gauś ca sūtikā vābhisāriṇī |<br />
                     	  adaṇḍyāś cotsave gāvaḥ śrāddhakāle tathaiva ca ||</q> iti | (DhKo 920)
               </p>
               	  
               <p>atrotsṛṣṭapaśūnām asvāmikatvena daṇḍyatvāsaṃbhavāt dṛṣṭāntārtham upādānam | yathotsṛṣṭapaśavo
                  na daṇḍyā evaṃ mahokṣādaya iti || 2.163 ||
               </p>
               
               	  
               <p class="italic">gosvāmina uktam | idānīṃ gopaṃ praty upadiśyate |</p>
               
               	  
               <p id="YDh_2.164" class="bold">
                  	    yathārpitān paśūn gopaḥ sāyaṃ pratyarpayet tathā |<br />
                  	    pramādamṛtanaṣṭāṃś ca pradāpyaḥ kṛtavetanaḥ ||
                  	   <span class="ref">YDh_2.164</span></p>
               
               	  
               <p>gosvāminā prātaḥkāle gaṇayitvā yathā samarpitāḥ paśavas tathaiva sāyaṃkāle gopo gosvāmine
                  paśūn vigaṇayya pratyarpayet | pramādena svāparādhena mṛtān naṣṭāmś ca paśūn kṛtavetanaḥ
                  kalpitavetano gopaḥ svāmine dāpyaḥ | vetanakalpanā ca <span class="red">nāradeno</span>ktā –
               </p>
               	  
               <p><q class="blue">gavāṃ śatād vatsatarī dhenuḥ syād dviśatād bhṛtiḥ |<br />
                     	  pratisaṃvatsaraṃ gope saṃdohaś cāṣṭame 'hani ||</q> iti | (NSm 6.11)
               </p>
               	  
               <p>pramādanāśaś ca <span class="red">manunā</span> spaṣṭīkṛtaḥ |
               </p>
               	  
               <p><q class="blue">naṣṭaṃ jagdhaṃ ca kṛmibhiḥ śvahataṃ viṣame mṛtam |<br />
                     	  hīnaṃ puruṣakāreṇa pradadyāt pāla eva tu ||</q> iti || (MDh 8.232)
               </p>
               	  
               <p>prasahya caurair apahṛtaṃ na dāpyaḥ | yathāha <span class="red">manuḥ</span> |
               </p>
               	  
               <p><q class="blue">vikramya tu hṛtaṃ caurair na pālo dātum arhati |<br />
                     	  yadi deśe ca kāle ca svāminaḥ svasya śaṃsati ||</q> iti | (MDh 8.233)
               </p>
               	  
               <p>daivamṛtānāṃ punaḥ karṇādi pradarśanīyam |</p>
               	  
               <p><q class="blue">karṇau carma ca vālāṃś ca vastiṃ snāyuṃ ca rocanām |<br />
                     	  paśuṣu svāmināṃ dadyān mṛteṣv aṅgāni darśayan ||</q> (MDh 8.234)
               </p>
               	  
               <p>iti <span class="red">manu</span>smaraṇāt || 2.164 ||
               </p>
               
               	  
               <p class="italic">kiṃ ca |</p>
               
               	  
               <p id="YDh_2.165" class="bold">
                  	    pāladoṣavināśe tu pāle daṇḍo vidhīyate |<br />
                  	    ardhatrayodaśapaṇaḥ svāmino dravyam eva ca ||
                  	   <span class="ref">YDh_2.165</span></p>
               
               	  
               <p>pāladoṣeṇaiva paśuvināśe ardhādhikatrayodaśapaṇaṃ daṇḍaṃ pālo dāpyaḥ | svāminaś ca
                  dravyaṃ vinaṣṭapaśumūlyaṃ madhyasthakalpitam | daṇḍaparimāṇārthaḥ śloko 'nyat pūrvoktam
                  eva || 2.165 ||
               </p>
               
               	  
               <p class="italic">goprasaṇgāt gopracāram āha |</p>
               
               	  
               <p id="YDh_2.166" class="bold">
                  	    grāmyecchayā gopracāro bhūmī rājavaśena vā |<br />
                  	    dvijas tṛṇaidhaḥpuṣpāṇi sarvataḥ sarvadā haret ||
                  	   <span class="ref">YDh_2.166</span></p>
               
               	  
               <p>grāmyecchayā grāmyajanecchayā bhūmyalpatvamahattvāpekṣayā rājecchayā vā gopracāraḥ
                  kartavyaḥ | gavādīnāṃ caraṇārthaṃ kiyān api bhūbhāgo 'kṛṣṭaḥ parikalpanīya ity arthaḥ
                  | dvijas tṛṇendhanādyabhāve gavāgnidevatārthaṃ tṛṇakāṣṭhakusumāni sarvataḥ svavad
                  anivārita āharet | phalāni tv apavṛtād eva | <q class="blue">go'gnyarthaṃ tṛṇamedhāṃsi vīrudvanaspatīnāṃ ca puṣpāṇi svavad ādadīta phalāni cāparivṛtānām</q> (GDh 12.28) iti <span class="red">gautama</span>smaraṇāt | etac ca parigṛhītaviṣayam, aparigṛhīte tu dvijavyatiriktasyāpi parigrahād
                  eva svatvasiddheḥ | tathā <span class="red">tenai</span>voktam <q class="blue">svāmī rikthakrayasaṃvibhāgaparigrahādhigameṣu</q> iti (GDh 13.39) | yat punar uktam,
               </p>
               	  
               <p><q class="blue">tṛṇaṃ vā yadi vā kāṣṭhaṃ puṣpaṃ vā yadi vā phalam |<br />
                     	  anāpṛcchan hi gṛhṇāno hastacchedanam arhati ||</q> (BṛSm 1.22.25)
               </p>
               	  
               <p>iti, tad dvijavyatiriktaviṣayam anāpadviṣayaṃ vā gavādivyatiriktaviṣayaṃ veti || 2.166
                  ||
               </p>
               
               	  
               <p class="italic">idam aparaṃ gavādīnāṃ sthānāsanasaukaryārtham ucyate |</p>
               
               	  
               <p id="YDh_2.167" class="bold">
                  	    dhanuḥśataṃ parīṇāho grāme kṣetrāntaraṃ bhavet |<br />
                  	    dve śate kharvaṭasya syān nagarasya catuḥśatam ||
                  	   <span class="ref">YDh_2.167</span></p>
               
               	  
               <p>grāmakṣetrayor antaraṃ dhanuḥśataparimitaṃ pariṇāhaḥ | sarvato diśam anuptasasyaṃ
                  kāryam | kharvaṭasya pracurakaṇṭakasantānasya grāmasya dve śataṃ pariṇāhaḥ | nagarasya
                  bahujanasaṃkīrṇasya dhanuṣāṃ catuḥśataparimitam antaraṃ kāryam || 2.167 ||
               </p>
               
               	  
               <p>iti svāmipālavivādaprakaraṇam</p>
               	
            </div>
            	
            <div id="d1e28150">
               	  
               <h3>athāsvāmivikrayaprakaraṇam</h3>
               
               	  
               <p>saṃpraty asvāmivikrayākhyaṃ vyavahārapadam upakramate | tasya ca lakṣaṇaṃ <span class="red">nāraden</span>oktam |
               </p>
               	  
               <p><q class="blue">nikṣiptaṃ vā paradravyaṃ naṣṭaṃ labdhvāpahṛtya vā |<br />
                     	  vikrīyate samakṣaṃ yat sa jñeyo 'svāmivikrayaḥ ||</q> iti (NSm 7.1)
               </p>
               
               	  
               <p class="italic">tatra kim<span class="note">Pāṇḍeya: tat kim.</span> ity āha |
               </p>
               
               	  
               <p id="YDh_2.168" class="bold">
                  	    svaṃ labhetānyavikrītaṃ kretur doṣo 'prakāśite |<br />
                  	    hīnād raho hīnamūlye velāhīne ca taskaraḥ ||
                  	   <span class="ref">YDh_2.168</span></p>
               
               	  
               <p>svam ātmasaṃbandhi dravyaṃ anyavikrītam asvāmivikrītaṃ yadi paśyati tadā labheta gṛhnīyāt,
                  asvāmivikrayasya svatvahetutvābhāvāt | vikrītagrahaṇaṃ dattāhitayor upalakṣaṇārtham,
                  asvāmivikrītatvena tulyatvāt | ata evoktam |
               </p>
               	  
               <p><q class="blue">asvāmivikrayaṃ dānam ādhiṃ ca vinivartayet |</q> iti | (KSm 612)
               </p>
               	  
               <p>kretuḥ punar aprakāśite gopite kraye doṣo bhavati | tathā hīnāt tattaddravyāgamopāyahīnād
                  rahasi caikānte saṃbhāvyadravyād api hīnamūlyenālpatareṇa ca mūlyena kraye velāhīne
                  velayā hīno velāhīnaḥ krayo rātryādau kṛtas tatra ca kretā taskaro bhavati | taskaravad
                  daṇḍādibhāg bhavatīty arthaḥ | yathoktam |
               </p>
               	  
               <p><q class="blue">dravyam asvāmivikrītaṃ prāpya svāmī tad āpnuyāt |<br />
                     	  prakāśe krayataḥ śuddhiḥ kretuḥ steyaṃ rahaḥkrayāt ||</q> iti || (NSm 7.2) || 2.168 ||
               </p>
               
               	  
               <p class="italic">svāmyabhiyuktena<span class="note">Pāṇḍeya: -yukte.</span> kretrā kiṃ kartavyam ity ata āha |
               </p>
               
               	  
               <p id="YDh_2.169" class="bold">
                  	    naṣṭāpahṛtam āsādya hartāraṃ grāhayen naram |<br />
                  	    deśakālātipattau ca gṛhītvā svayam arpayet ||
                  	   <span class="ref">YDh_2.169</span></p>
               
               	  
               <p>naṣṭam apahṛtaṃ vānyadīyaṃ krayādinā prāpya hartāraṃ vikretāraṃ naram grāhayet cauroddharaṇakādibhir
                  ātmaviśuddhyarthaṃ rājadaṇḍāprāptyarthaṃ ca | athāviditadeśāntaraṃ gataḥ kālāntare
                  vā vipannas tadā mūlasamāharaṇāśakter vikretāram adarśayitvaiva svayam eva tad dhanaṃ
                  nāṣṭikasya samarpayet | tāvataivāsau śuddho bhavatīti <span class="red">śrīkarācāryeṇa</span> vyākhyātaṃ tad idam anupapannam, <q>vikretur darśanāc chuddhiḥ</q> (YDh 2.170) ity anena paunaruktyaprasaṇgāt | ato 'nyathā vyākhyāyate | naṣṭāpahṛtam iti nāṣṭikaṃ
                  pratyayam upadeśaḥ | naṣṭam apahṛtaṃ vātmīyadravyam āsādya kretur hastasthaṃ jñātvā
                  taṃ hartāraṃ kretāraṃ sthānapālādibhir grāhayet | deśakālātipattau deśakālātikrame
                  sthānapālādyasaṃnidhāne tadvijñāpanakālāt prāk palāyanaśaṅkāyāṃ svayam eva gṛhītvā
                  tebhyaḥ samarpayet || 2.169 ||
               </p>
               
               	  
               <p class="italic">grāhite hartari kiṃ kartavyam ity ata āha |</p>
               
               	  
               <p id="YDh_2.170" class="bold">
                  	    vikretur darśanāc chuddhiḥ svāmī dravyaṃ nṛpo damam |<br />
                  	    kretā mūlyam avāpnoti tasmād yas tasya vikrayī ||
                  	   <span class="ref">YDh_2.170</span></p>
               
               	  
               <p>yady asau gṛhītaḥ kretā na mayedam apahṛtam anyasakaśāt krītam iti vakti, tadā tasya
                  kretur vikretur darśanamātreṇa śuddhir bhavati | na punar asāv abhiyojyaḥ | kiṃ tu
                  tatpradarśitena vikretrā saha nāṣṭikasya vivādaḥ | yathāha <span class="red">bṛhaspatiḥ</span> |
               </p>
               	  
               <p><q class="blue">mūle samāhrte kretā nābhiyojyaḥ kathaṃcana |<br />
                     	  mūlena saha vādas tu nāṣṭikasya vidhīyate ||</q> iti || (BṛSm 1.12.6)
               </p>
               	  
               <p>tasmin vivāde yady asvāmivikrayaniścayo bhavati tadā tasya naṣṭāpahṛtasya gavādidravyasya
                  yo vikrayī vikretā tasya sakāśāt svāmī nāṣṭikaḥ svīyaṃ dravyam avāpnoti nṛpaś cāparādhānurūpaṃ
                  daṇḍaṃ kretā ca mūlyam avāpnoti | athāsau deśāntaragatas tadā yojanasaṃkhyayā ānayanārthaṃ
                  kālo deyaḥ,
               </p>
               	  
               <p><q class="blue">prakāśaṃ vā krayaṃ kuryān mūlaṃ vāpi samarpayet |<br />
                     	  mūlānayanakālaś ca deyas tatrādhvasaṃkhyayā ||</q> (KSm 615)
               </p>
               	  
               <p>iti <span class="red">smaraṇāt</span> || athāvijñātadeśatayā mūlam āhartuṃ na śaknoti tadā krayaṃ śodhayitvaiva śuddho
                  bhavati,
               </p>
               	  
               <p><q class="blue">asamāhāryamūlas tu krayam eva viśodhayet |</q> (KSm 618)
               </p>
               	  
               <p>iti <span class="red">vacanāt</span> || yadā punaḥ sākṣyādibhir divyena vā krayaṃ na śodhayati mūlaṃ ca na pradarśayati
                  tadā sa eva daṇḍabhāg bhavati | iti |
               </p>
               	  
               <p><q class="blue">anupasthāpayan mūlaṃ krayaṃ vāpy aviśodhayan |<br />
                     	  yathābhiyogaṃ dhanine dhanaṃ dāpyo damaṃ ca saḥ ||</q> (DhKo 760)
               </p>
               	  
               <p>iti <span class="red">manu</span>smaraṇāt || 2.170 ||
               </p>
               
               	  
               <p class="italic"><q>svaṃ labhetānyavikrītam</q> ity uktam (YDh 2.168) | tallipsunā kiṃ kartavyam ity ata āha |
               </p>
               
               	  
               <p id="YDh_2.171" class="bold">
                  	    āgamenopabhogena naṣṭaṃ bhāvyam ato 'nyathā |<br />
                  	    pañcabandho damas tasya rājñe tenāvibhāvite ||
                  	   <span class="ref">YDh_2.171</span></p>
               
               	  
               <p>āgamena rikthakrayādinā upabhogena ca madīyam idaṃ dravyaṃ tac caivaṃ naṣṭam apahṛtaṃ
                  vety api bhāvyaṃ sādhanīyaṃ tatsvāminā | ato 'nyathā tena svāminā avibhāvite pañcabandho
                  naṣṭadravyasya pañcamāṃśo damo nāṣṭikena rājñe deyaḥ | atra cāyaṃ kramaḥ | pūrvasvāmī
                  naṣṭam ātmīyaṃ sādhayet | tataḥ kretā cauryaparihārārthaṃ mūlyalābhāya ca vikretāram
                  ānayet | athānetuṃ nā śaknoti tadātmadoṣaparihārāya krayaṃ śodhayitvā dravyaṃ nāṣṭikasya
                  samarpayed iti || 2.171 ||
               </p>
               
               	  
               <p class="italic">taskarasya pracchādakaṃ praty āha |</p>
               
               	  
               <p id="YDh_2.172" class="bold">
                  	    hṛtaṃ pranaṣṭaṃ yo dravyaṃ parahastād avāpnuyāt |<br />
                  	    anivedya nṛpe daṇḍyaḥ sa tu ṣaṇṇavatiṃ paṇān ||
                  	   <span class="ref">YDh_2.172</span></p>
               
               	  
               <p>hṛtaṃ praṇaṣṭaṃ vā caurādihastasthaṃ dravyaṃ anena madīyaṃ dravyam apahṛtam iti nṛpasyānividyaiva
                  darpādinā yo gṛhnāti, asau ṣaḍuttarān navatiṃ paṇān daṇḍanīyaḥ, taskarapracchādakatvena
                  duṣṭatvāt || 2.172 ||
               </p>
               
               	  
               <p class="italic">rājapuruṣānītaṃ praty āha |</p>
               
               	  
               <p id="YDh_2.173" class="bold">
                  	    śaulkikaiḥ sthānapālair vā naṣṭāpahṛtam āhṛtam |<br />
                  	    arvāk saṃvatsarāt svāmī hareta parato nṛpaḥ ||
                  	   <span class="ref">YDh_2.173</span></p>
               
               	  
               <p>yadā tu śulkādhikāribhiḥ sthānarakṣibhir vā naṣṭam apahṛtaṃ dravyaṃ rājapārśvaṃ pratyānītaṃ
                  tadā saṃvatasarād arvāk prāptaś cet nāṣṭikas tad dravyam avāpnuyāt | ūrdhvaṃ punaḥ
                  saṃvatsarād rājā gṛhnīyāt | svapuruṣānītaṃ ca dravyaṃ janasamūheṣūdghoṣya yāvat saṃvatsaraṃ
                  rājñā rakṣanīyam | yathāha <span class="red">gautamaḥ</span> <q class="blue">praṇaṣṭasvāmikam adhigamya rājñe prabrūyuḥ | vikhyātaṃ saṃvatsaraṃ rājñā rakṣyam</q> (GDh 10.36–37) iti | yat punar <span class="red">manunā</span> vidhyantaram uktam,
               </p>
               	  
               <p><q class="blue">praṇaṣṭasvāmikaṃ dravyaṃ rājā tryabdaṃ nidhāpayet |<br />
                     	  arvāk tryabdād dharet svāmī parato nṛpatir haret ||</q> iti | (MDh 8.30)
               </p>
               	  
               <p>tac chrutavṛttasaṃpannabrāhmaṇaviṣayam | rakṣaṇanimittaṣaḍbhāgādigrahaṇaṃ ca <span class="red">tenaiv</span>oktam |
               </p>
               	  
               <p><q class="blue">ādadītātha ṣaḍbhāgaṃ pranaṣṭādhigatān nṛpaḥ |<br />
                     	  daśamaṃ dvādaśaṃ vāpi satāṃ dharmam anusmaran ||</q> iti || (MDh 8.33)
               </p>
               	  
               <p>tṛtīyadvitīyaprathamasaṃvatsareṣu yathākramaṃ ṣaṣṭhādayo bhāgā veditavyāḥ | prapañcitaṃ
                  caitat purastāt || 2.173 ||
               </p>
               
               	  
               <p class="italic"><span class="red">manū</span>ktaṣaḍbhāgādigrahaṇasya (cf. MDh 8.33) dravyaviśeṣe 'pavādam āha |
               </p>
               
               	  
               <p id="YDh_2.174" class="bold">
                  	    paṇān ekaśaphe dadyāc caturaḥ pañca mānuṣe |<br />
                  	    mahiṣoṣṭragavāṃ dvau dvau pādaṃ pādam ajāvike ||
                  	   <span class="ref">YDh_2.174</span></p>
               
               	  
               <p>ekaśaphe aśvādau praṇaṣṭādhigate tatsvāmī rājñe rakṣaṇanimittaṃ caturaḥ paṇān dadyāt
                  | mānuṣe manuṣyajātīye dravye pañca paṇān | mahiṣoṣṭragavāṃ rakṣaṇanimittaṃ pratyekaṃ
                  dvau dvau paṇau ajāvike punaḥ pratyekaṃ pādaṃ pādam | dadyāditi sarvatrānuṣajyate
                  | ajāvikam iti samāsanirdeśe 'pi pādaṃ pādam iti vīpsābalāt pratyekaṃ saṃbandho 'vagamyate
                  || 2.174 ||
               </p>
               
               	  
               <p>ity asvāmivikrayaprakaraṇam</p>
               	
            </div>
            	
            <div id="d1e28449">
               	  
               <h3>atha dattāpradānikaprakaraṇam</h3>
               
               	  
               <p>adhunā vihitāvihitamārgadvayāśrayatayā dattānapakarma dattāpradānikam iti ca labdhābhidhānadvayaṃ
                  dānākhyaṃ vyavahārapadam abhidhīyate | tatsvarūpaṃ ca <span class="red">nāraden</span>oktam |
               </p>
               	  
               <p><q class="blue">dattvā dravyam asamyag yaḥ punar adātum icchati |<br />
                     	  dattāpradānikaṃ nāma vyavahārapadaṃ hi tat ||</q> iti | (NSm 4.1)
               </p>
               	  
               <p>asamyag avihitamārgāśrayeṇa dravyaṃ dattvā punar ādātum icchati yasmin vivādapade
                  tad dattāpradānikaṃ dattasyāpradānaṃ punarharaṇaṃ yasmin dānākhye tad dattāpradānikaṃ
                  nāma vyavahārapadam | vihitamārgāśrayatvena tatpratipakṣabhūtaṃ tad eva vyavahārapadaṃ
                  dattānapakarmety arthād uktaṃ bhavati | dattasyānapakarma apunarādānākhyaṃ yatra dānākhye
                  vivādapade tad dattānapakarma | tac ca deyādeyādibhedena caturvidham | yathāha <span class="red">nāradaḥ</span> |
               </p>
               	  
               <p><q class="blue">atha deyam adeyaṃ ca dattaṃ vādattam eva ca |<br />
                     	  vyavahāreṣu vijñeyo dānamārgaś caturvidhaḥ ||</q> iti | NSm 4.2)
               </p>
               	  
               <p>tatra deyam ity aniṣiddhadānakriyāyogyam ucyate | adeyam asvatayā niṣiddhatayā vā
                  dānānarham | yat punaḥ prakṛtisthena dattam avyāvartanīyaṃ tad dattam ucyate | adattaṃ
                  tu yat pratyāharaṇīyaṃ tat kathyate |
               </p>
               
               	  
               <p class="italic">tad etat saṃkṣepato nirūpayitum āha |</p>
               
               	  
               <p class="bold">svaṃ kuṭumbāvirodhena deyaṃ <span class="ref">YDh_2.175a</span></p>
               
               	  
               <p>svam ātmīyaṃ kuṭumbāvirodhena kuṭumbānuparodhena | kuṭumbabharaṇāvaśiṣṭam iti yāvat
                  | tad dadyāt, tadbharaṇasyāvaśyakatvāt | yathāha <span class="red">manuḥ</span> |
               </p>
               	  
               <p><q class="blue">vṛddhau ca mātāpitarau sādhvī bhāryā sutaḥ śiśuḥ |<br />
                     	  apy akāryaśataṃ kṛtvā bhartavyā manur abravīt ||</q> iti | (MDh 11.10)
               </p>
               	  
               <p><q>svaṃ kuṭumbāvirodhena</q> ity anenādeyam ekavidhaṃ darśayati | svaṃ dadyād ity anena cāsvabhūtānām anvāhitayācitakādhisādhāraṇanikṣepāṇāṃ
                  pañcānām apy adeyatvaṃ vyatirekato darśitam | yat punar <span class="red">nāradena</span> aṣṭavidhatvam adeyānām uktam,
               </p>
               	  
               <p><q class="blue">anvāhitaṃ yācitakam ādhiḥ sādhāraṇaṃ ca yat |<br />
                     	  nikṣepaḥ putradārāṃś ca sarvasvaṃ cānvaye sati |<br />
                     	  āpatsv api hi kaṣṭāsu vartamānena dehinā |<br />
                     	  adeyāny āhur ācāryā yac cānyasmai pratiśrutam ||</q> (NSm 4.4–5)
               </p>
               	  
               <p>iti, etad adeyatvamātrābhiprāyeṇa na punaḥ svatvābhāvābhiprāyeṇa, putradārasarvasvapratiśruteṣu
                  svatvasya sadbhāvāt | anvāhitādīnāṃ svarūpaṃ prāg eva prapañcitam ||
               </p>
               
               	  
               <p class="italic"><q>svaṃ dadyād</q> ity anena dārasutāder api svatvāviśeṣeṇa deyatvaprasaṇge pratiṣedham āha |
               </p>
               
               	  
               <p class="bold">dārasutād ṛte | <span class="ref">YDh_2.175b</span></p>
               	  
               <p class="bold">nānvaye sati sarvasvaṃ yac cānyasmai pratiśrutam || <span class="ref">YDh_2.175cd</span></p>
               
               	  
               <p>dārasutād ṛte dārasutavyatiriktaṃ svaṃ dadyān na dārasutam ity arthaḥ | tathā putrapautrādyanvaye
                  vidyamāne sarvaṃ dhanaṃ na dadyāt,
               </p>
               	  
               <p><q class="blue">putrān utpādya saṃskṛtya vṛttiṃ caiṣāṃ prakalpayet |</q></p> <span class="note">(?)</span>
               	  
               <p>iti <span class="red">smaraṇāt</span> | tathā hiraṇyādikam anyasmai pratiśrutam anyasmai na deyam || 2.175 ||
               </p>
               
               	  
               <p class="italic">evaṃ dārasutādivyatiriktaṃ deyam uktvā prasaṅgād adeyadhanagrahaṇaṃ ca pratigrahītrā
                  prakāśam eva kartavyam ity āha |
               </p>
               
               	  
               <p class="bold">pratigrahaḥ prakāśaḥ syāt sthāvarasya viśeṣataḥ | <span class="ref">YDh_2.176ab</span></p>
               
               	  
               <p>pratigrahaṇaṃ pratigrahaḥ saḥ prakāśaḥ kartavyo vivādanirākaraṇārtham | <q>sthāvarasya ca viśeṣataḥ</q> prakāśam eva grahaṇaṃ kāryam | tasya suvarṇādivad ātmani sthitasya darśayitum aśakyatvāt
                  ||
               </p>
               
               	  
               <p class="italic">evaṃ prāsaṅgikam uktvā, prakṛtam anusarann āha |</p>
               
               	  
               <p class="bold">deyaṃ pratiśrutaṃ caiva dattvā nāpaharet punaḥ || <span class="ref">YDh_2.176cd</span></p>
               
               	  
               <p><q>deyaṃ pratiśrutaṃ caiva</q> yad yasmai dhamārthaṃ pratiśrutaṃ tat tasmai deyam eva yady asau dharmāt pracyuto
                  na bhavati | pracyute na punar dātavyam | <q class="blue">pratiśrutyāpy adharmasaṃyuktāya na dadyāt</q> (GDh 5.23) iti <span class="red">gautama</span>smaraṇāt | <q>dattvā nāpaharetpunaḥ</q> | nyāyamārgeṇa yad dattaṃ tat saptavidham api punar nāpahartavyam, kiṃ tu tathaivānumantavyam
                  | yat punar anyāyena dattaṃ tad adattaṃ ṣoḍaśaprakāram api pratyārhatavyam evety arthād
                  uktaṃ bhavati | <span class="red">nāradena</span> ca,
               </p>
               	  
               <p><q class="blue">dattaṃ saptavidhaṃ proktam adattaṃ ṣoḍaśātmakam |</q> (NSm 4.3)
               </p>
               	  
               <p>iti pratipādya, dattādattayoḥ svarūpaṃ vivṛtaṃ |</p>
               	  
               <p><q class="blue">paṇyamūlyaṃ bhṛtis tuṣṭyā snehāt pratyupakārataḥ |<br />
                     	  strīśulkānugrahārthaṃ ca dattaṃ dānavido viduḥ |<br />
                     	  adattaṃ tu bhayakrodhaśokavegaruganvitaiḥ |<br />
                     	  tathotkocaparīhāsavyatyāsacchalayogataḥ ||<br />
                     	  bālamūḍhāstvatantrārtamattonmattāpavarjitam |<br />
                     	  kartā mamedaṃ karmeti pratilābhecchayā ca yat ||<br />
                     	  apātre pātram ity ukte kārye vā dharmasaṃhite |<br />
                     	  yad dattaṃ syād avijñānād adattam iti tat smṛtam ||</q> iti | (NSm 4.7–10)
               </p>
               	  
               <p>ayam arthaḥ: paṇyasya krītadravyasya yan mūlyaṃ dattam, bhṛtir vetanaṃ kṛtakarmaṇe
                  dattam, tuṣṭyā bandicāraṇādibhyo dattam, snehād duhitṛputrādibhyo dattam, pratyupakārata
                  upakṛtavate pratyupakārarūpeṇa dattam, strīśulkaṃ pariṇayanārthaṃ kanyājñātibhyo yad
                  dattam, yac cānugrahārtham adṛṣṭārthaṃ dattaṃ tad etat saptavidham api dattam eva
                  na pratyāharaṇīyam | bhayena bandigrāhādibhyo dattam, krodhena putrādibhyo vairaniryātanāyānyasmai
                  dattam, putraviyogādinimittaśokāveśena dattam, utkocena kāryapratibandhanirāsārtham
                  adhikṛtebhyo dattam, parihāsenopahāsena dattam | ekaḥ svaṃ dravyam anyasmai dadāty
                  anyo 'pi tasmai dadātīti dānavyatyāsaḥ | chalayogataḥ śatadānam abhisaṃdhāya sahasram
                  iti paribhāṣya dadāti | bālenāprāptaṣoḍaśavarṣeṇa | mūḍhena lokavādānabhijñena | asvatantreṇa
                  putradāsādinā | ārtena rogābhibhūtena | mattena madanīyamattena | unmattena vātikādyunmādagrastena
                  apavarjitaṃ dattaṃ, yathāyaṃ madīyam idaṃ karma kariṣyatīti pratilobhecchayā dattam,
                  acaturvedāya caturvedo 'ham ity uktavate dattam, yajñaṃ kariṣyāmīti dhanaṃ labdhvā
                  dyūtādau viniyuñjānāya dattam ity evaṃ ṣoḍaśaprakāram api dattam adattam ity ucyate,
                  pratyāharaṇīyatvāt | ārtadattasyādattatvaṃ dharmakāryavyatiriktaviṣayam,
               </p>
               	  
               <p><q class="blue">svasthenārtena vā dattaṃ śrāvitaṃ dharmakāraṇāt |<br />
                     	  adattvā tu mṛte dāpyas tatsuto nātra saṃśayaḥ ||</q> (KSm 566)
               </p>
               	  
               <p>iti <span class="red">kātyāyana</span>smaraṇāt || tathedam aparaṃ saṃkṣiptārthavacanaṃ sarvavivādasādhāraṇam |
               </p>
               	  
               <p><q class="blue">yogādhamanavikrītaṃ yogadānapratigraham |<br />
                     	  yatra vāpy upadhiṃ paśyet tat sarvaṃ vinivartayet ||</q> iti || (MDh 8.165)
               </p>
               	  
               <p>yoga upādhiḥ | yenāgāminopādhiviśeṣeṇādhivikrayadānapratigrahāḥ kṛtās tadupādhivigame
                  tān krayādīn vinivartayed ity asyārthaḥ | yaḥ punaḥ ṣoḍaśaprakāram apy adattaṃ gṛhnāti
                  yaś cādeyaṃ prayacchati tayor daṇḍo <span class="red">nāradeno</span>ktaḥ |
               </p>
               	  
               <p><q class="blue">gṛhnāty adattaṃ yo lobhād yaś cādeyaṃ prayacchati |<br />
                     	  adeyadāyako daṇḍyas tathā dattapratīcchakaḥ ||</q> iti || (NSm 4.11) ||2.176 ||
               </p>
               
               	  
               <p>iti dattāpradānikaṃ nāma prakaraṇam</p>
               	
            </div>
            	
            <div id="d1e28717">
               	  
               <h3>atha krītānuśayaprakaraṇam</h3>
               
               	  
               <p>atha krītānuśayaḥ kathyate | tatsvarūpaṃ <span class="red">nāraden</span>oktam |
               </p>
               	  
               <p><q class="blue">krītvā mūlyena yaḥ paṇyaṃ kretā na bahu manyate |<br />
                     	  krītānuṣaya ity etad vivādapadam ucyate ||</q> iti | (NSm 9.1)
               </p>
               	  
               <p>tatra ca yasminn ahani paṇyaṃ krītaṃ tasminn evāhni tad avikṛtaṃ pratyarpaṇīyam iti
                  <span class="red">tenai</span>voktam |
               </p>
               	  
               <p><q class="blue">krītvā mūlyena yat paṇyaṃ duḥkrītaṃ manyate krayī |<br />
                     	  vikretuḥ pratideyaṃ tat tasminn evāhny avikṣatam ||</q> iti | (NSm 9.2)
               </p>
               	  
               <p>dvitīyādidine tu pratyarpaṇe viśeṣas<span class="red"> tenaivoktaḥ</span> |
               </p>
               	  
               <p><q class="blue">dvitīye 'hni dadat kretā mūlyāt triṃśāṃśam āharet |<br />
                     	  dviguṇaṃ tu tṛtīye 'hni parataḥ kretur eva tat ||</q> iti || (NSm 9.3)
               </p>
               	  
               <p>parato 'nuśayo na kartavya ity arthaḥ | etac ca bījātiriktopabhogādivinaśvaravastuviṣayam
                  |
               </p>
               
               	  
               <p class="italic">bījādikraye punar anya eva pratyarpaṇavidhir ity āha |</p>
               
               	  
               <p id="YDh_2.177" class="bold">
                  	    daśaikapañcasaptāhamāsatryahārdhamāsikam |<br />
                  	    bījāyovāhyaratnastrīdohyapuṃsāṃ parīkṣaṇam ||
                  	   <span class="ref">YDh_2.177</span></p>
               
               	  
               <p>bījaṃ vrīhyādibījam | ayo loham | vāhyo balīvardādiḥ | ratnaṃ muktāpravālādi | strī
                  dāsī | dohyaṃ mahiṣyādi | pumān dāsaḥ | eṣāṃ bījādīnāṃ yathākrameṇa daśāhādikaḥ parīkṣākālo
                  vijñeyaḥ | parīkṣyamāṇe ca bījādau yady asamyaktvabuddhyānuśayo bhavati tadā daśāhādyabhyantara
                  eva krayanivṛttir na punar ūrdhvam ity upadeśaprayojanam | yat tu <span class="red">manu</span>vacanam,
               </p>
               	  
               <p><q class="blue">krītvā vikrīya vā kiṃcid yasyehānuśayo bhavet |<br />
                     	  so 'ntar daśāhāt tad dravyaṃ dadyāc caivādadīta ca ||</q> (MDh 8.222)
               </p>
               	  
               <p>iti, tad uktalohādivyatiriktopabhogavinaśvaragṛhakṣetrayānaśayanāsanādiviṣayam | sarvaṃ
                  caitad aparīkṣitakrītaviṣayam | yat punaḥ parīkṣya na punaḥ pratyarpaṇīyam iti samayaṃ
                  kṛtvā krītaṃ tad vikretre na pratyarpaṇīyam | tad uktam |
               </p>
               	  
               <p><q class="blue">kretā paṇyaṃ parīkṣeta prāk svayaṃ guṇadoṣataḥ |<br />
                     	  parīkṣyābhimataṃ krītaṃ vikretur na bhavet punaḥ ||</q> iti || (NSm 9.4) || 2.177 ||
               </p>
               
               	  
               <p class="italic">dohyādiparīkṣāprasaṅgena svarṇāder api parīkṣām āha |</p>
               
               	  
               <p id="YDh_2.178" class="bold">
                  	    agnau suvarṇam akṣīṇaṃ rajate dvipalaṃ śate |<br />
                  	    aṣṭau trapuṇi sīse ca tāmre pañca daśāyasi ||
                  	   <span class="ref">YDh_2.178</span></p>
               
               	  
               <p>vahnau pratāpyamānaṃ suvarṇaṃ na kṣīyate | ataḥ kaṭakādinirmāṇārthaṃ yāvat svarṇakārahaste
                  prakṣiptaṃ tāvat tulitaṃ taiḥ pratyarpaṇīyam | itarathā kṣayaṃ dāpyā daṇḍyāś ca |
                  rajate tu śatapale pratāpyamāne paladvayaṃ kṣīyate | aṣṭau trapuṇi sīse ca | śate
                  ity anuvartate | trapuṇi sīse ca śatapale pratāpyamāne 'ṣṭau palāni kṣīyante | tāmre
                  pañcadaśāyasi tāmre śatapale pañcapalāni | ayasi daśapalāni kṣīyante | atrāpi śata
                  ity eva | kāṃsyasya tu traputāmrayonitvāt tadanusāreṇa kṣayaḥ kalpanīyaḥ | tato 'dhikakṣayakāriṇaḥ
                  śilpino daṇḍyāḥ || 2.178 ||
               </p>
               
               	  
               <p class="italic">kvacit kambalādau vṛddhim āha |</p>
               
               	  
               <p id="YDh_2.179" class="bold">
                  	    śate daśapalā vṛddhir aurṇe kārpāsasautrike |<br />
                  	    madhye pañcapalā vṛddhiḥ sūkṣme tu tripalā matā ||
                  	   <span class="ref">YDh_2.179</span></p>
               
               	  
               <p>sthūlenaurṇasūtreṇa yat kambalādikaṃ kriyate tasmin śatapale daśapalā vṛddhir veditavyā
                  | evaṃ kārpāsasūtranirmite paṭādau veditavyam | madhye anatisūkṣmasūtranirmite paṭādau
                  pañcapalā vṛddhiḥ | susūkṣmasūtraracite śate tripalā vṛddhir veditavyā | etac cāprakṣālitavāsoviṣayam
                  || 2.179 ||
               </p>
               
               	  
               <p class="italic">dravyāntare viśeṣam āha |</p>
               
               	  
               <p id="YDh_2.180" class="bold">
                  	    kārmike romabaddhe ca triṃśadbhāgaḥ kṣayo mataḥ |<br />
                  	    na kṣayo na ca vṛddhiś ca kauśeye vālkaleṣu ca ||
                  	   <span class="ref">YDh_2.180</span></p>
               
               	  
               <p>kārmikaṃ karmaṇā citreṇa nirmitam | yatra niṣpanne paṭe cakrasvastikādikaṃ citraṃ
                  sūtraiḥ kriyate tat kārmikam ity ucyate | yatra prāvāradau romāṇi badhyante sa romabaddhaḥ,
                  tatra triṃśattamo bhāgaḥ kṣayo veditavyaḥ | kauśeye kośaprabhave vālkaleṣu vṛkṣatvaṅnirmiteṣu
                  vasaneṣu vṛddhihrāsau na staḥ kiṃ tu yāvad vayanārthaṃ kuvindādibhyo dattaṃ tāvad
                  eva pratyādeyam || 2.180 ||
               </p>
               
               	  
               <p class="italic">dravyānantyāt pratidravyaṃ kṣayavrddhipratipādanāśakteḥ sāmānyena hrāsavṛddhijñānopāyam
                  āha |
               </p>
               
               	  
               <p id="YDh_2.181" class="bold">
                  	    deśaṃ kālaṃ ca bhogaṃ ca jñātvā naṣṭe balābalam |<br />
                  	    dravyāṇāṃ kuśalā brūyur yat tad dāpyam asaṃśayam ||
                  	   <span class="ref">YDh_2.181</span></p>
               
               	  
               <p>śāṇakṣaumādau dravye naṣṭe hrāsam upagate dravyāṇāṃ kuśalāḥ dravyavṛddhikṣayābhijñāḥ
                  deśaṃ kālam upabhogaṃ tathā naṣṭadravyasya balābalaṃ sārāsāratāṃ ca parīkṣya yat kalpayanti
                  tad asaṃśayaṃ śilpino dāpyāḥ || 2.181 ||
               </p>
               
               	  
               <p>iti krītānuśayaprakaraṇam</p>
               	
            </div>
            	
            <div id="d1e28893">
               	  
               <h3>athābhyupetyāśuśrūṣāprakaraṇam</h3>
               
               	  
               <p>sāṃpratam abhyupetyāśuśrūṣākhyam aparaṃ vivādapadam abhidhātum upakramate | tatsvarūpaṃ
                  ca <span class="red">nāraden</span>oktam |
               </p>
               	  
               <p><q class="blue">abhyupetya tu śuśrūṣāṃ yas tāṃ na pratipadyate |<br />
                     	  aśuśrūṣābhyupetyaitad vivādapadam ucyate ||</q> iti | (NSm 5.1)
               </p>
               	  
               <p>ājñākaraṇaṃ śuśrūṣā tām aṅgīkṛtya paścād yo na saṃpādayati tadvivādapadam abhyupetyāśuśrūṣākhyam
                  | śuśrūṣakaś ca pañcavidhaḥ | śiṣyo 'ntevāsī bhṛtako 'dhikarmakṛd dāsa iti | teṣām
                  ādyāś catvāraḥ karmakarā ity ucyante | te ca śubhakarmakāriṇaḥ | dāsāḥ punar gṛhajātādayaḥ
                  pañcadaśaprakārāḥ | gṛhadvārāśucisthānarathyāvaskaraśodhanādyaśubhakarmakāriṇaḥ |
                  tad idaṃ <span class="red">nāradena</span> spaṣṭīkṛtam |
               </p>
               	  
               <p><q class="blue">śuśrūṣakaḥ pañcavidhaḥ śāstre dṛṣṭo manīṣibhiḥ |<br />
                     	  caturvidhāḥ karmakarās teṣāṃ dāsās tripañcakāḥ ||<br />
                     	  śiṣyāntevāsibhṛtakāś caturthas tv adhikarmakṛt |<br />
                     	  ete karmakarā jñeyā dāsās tu gṛhajādayaḥ ||<br />
                     	  sāmānyam asvatantratvam eṣām āhur manīṣiṇaḥ |<br />
                     	  jātikarmakṛtas tūkto viśeṣo vṛttir eva ca ||<br />
                     	  karmāpi dvividhaṃ jñeyam aśubhaṃ śubham eva ca |<br />
                     	  aśubhaṃ dāsakarmoktaṃ śubhaṃ karmakṛtāṃ smṛtam ||<br />
                     	  gṛhadvārāśucisthānarathyāvaskaraśodhanam |<br />
                     	  guhyāṅgasparśanocchiṣṭaviṇmūtragrahaṇojjhanam ||<br />
                     	  icchataḥ svāminaś cāṅgair upasthānam athāntataḥ |<br />
                     	  aśubhaṃ karma vijñeyaṃ śubham anyad ataḥ param ||</q> iti || (NSm 5.2–7)
               </p>
               	  
               <p>tatra śiṣyo vedavidyārthī | antevāsī śilpaśikṣārthī | mūlyena yaḥ karma karoti sa
                  bhṛtakaḥ | karmakurvatām adhiṣṭhātādhikarmakṛt | aśucisthānam ucchiṣṭaprakṣepārthaṃ
                  gartādikam | avaskaro gṛhamārjitapāṃsvādinicayasthānam | ujjhanaṃ tyāgaḥ | bhṛtakaś
                  cātra trividhaḥ | tad uktam
               </p>
               	  
               <p><q class="blue">uttamas tv āyudhīyo 'tra madhyamas tu kṛṣīvalaḥ |<br />
                     	  adhamo bhāravāhī syād ity evaṃ trividho bhṛtaḥ ||</q> iti | (NSm 5.21)
               </p>
               	  
               <p>dāsāḥ punaḥ:</p>
               	  
               <p><q class="blue">gṛhajātas tathā krīto labdho dāyād upāgataḥ |<br />
                     	  anākālabhṛtas tadvad āhitaḥ svāminā ca yaḥ ||<br />
                     	  mokṣito mahataś carṇād yuddhaprāptaḥ paṇe jitaḥ |<br />
                     	  tavāham ity upagataḥ pravrajyāvasitaḥ kṛtaḥ ||<br />
                     	  bhaktadāsaś ca vijñeyas tathaiva vaḍavāhṛtaḥ |<br />
                     	  vikretā cātmanaḥ śāstre dāsāḥ pañcadaśa smṛtāḥ ||</q> (NSm 5. 24–26)
               </p>
               	  
               <p>gṛhe dāsyāṃ jāto gṛhajātaḥ | krīto mūlyena labdhaḥ pratigrahādinā | dāyād upāgataḥ
                  pitrādidāsaḥ | anākālabhṛto durbhikṣe yo dāsatvāya maraṇād rakṣitaḥ | āhitaḥ svāminā
                  dhanagrahaṇenādhitāṃ nītaḥ | ṛṇamocanena dāsatvam abhyupagato ṛṇadāsaḥ | yuddhaprāptaḥ
                  samare vijitya gṛhītaḥ | paṇe jito yady asmin vivāde parājito 'haṃ tadā tvaddāso bhavāmīti
                  paribhāṣya jitaḥ | tavāham ity upagataḥ tavāhaṃ dāsa iti svayaṃ saṃpratipannaḥ | pravrajyāvasitaḥ
                  pravrajyātaś cyutaḥ | kṛtaḥ etāvat kālaṃ tvaddāsa ity abhyupagamitaḥ | bhaktadāsaḥ
                  sarvakālaṃ bhaktārtham eva dāsatvam abhyupagamya yaḥ praviṣṭaḥ | vaḍavāhṛtaḥ vaḍavā
                  gṛhadāsī tayāhṛtaḥ tallobhena tām udvāhya dāsatvena praviṣṭaḥ | ya ātmānaṃ vikrīṇite
                  'sāv ātmavikretety evaṃ pañcadaśa prakārāḥ || yat tu <span class="red">manunā</span>,
               </p>
               	  
               <p><q class="blue">dhvajāhṛto bhaktadāso gṛhajaḥ krītadattrimau |<br />
                     	  paitriko daṇḍadāsaś ca saptaite dāsayonayaḥ ||</q> (MDh 8.415)
               </p>
               	  
               <p>iti saptavidhatvam uktaṃm, tat teṣāṃ dāsatvapratipādanārthaṃ na tu parisaṃkhyārtham
                  | tatraiṣāṃ śiṣyāntevāsibhṛtakādhikarmakṛddāsānāṃ madhye śiṣyavṛttiḥ prāg eva pratipāditā,
               </p>
               	  
               <p>āhūtaś cāpy adhīyīta labdhaṃ cāsmai nivedayet | (YDh 1.27)</p>
               	  
               <p>ityādinā | adhikarmakṛd bhṛtakānāṃ tu bhṛtiṃ vetanādānaprakaraṇe vakṣyate,</p>
               	  
               <p>yo yāvat kurute karma tāvat tasya tu vetanam | (YDh 2.196)</p>
               	  
               <p>ityādinā ||</p>
               
               	  
               <p class="italic">dāsāntevāsinos tu dharmaviśeṣaṃ vaktum āha |</p>
               
               	  
               <p id="YDh_2.182" class="bold">
                  	    balād dāsīkṛtaś caurair vikrītaś cāpi mucyate |<br />
                  	    svāmiprāṇaprado bhaktatyāgāt tan niṣkrayād api ||
                  	   <span class="ref">YDh_2.182</span></p>
               
               	  
               <p>balāt balāvaṣṭambhena yo dāsīkṛtaḥ, yaś caurair apahṛtya vikrītaḥ, apiśabdād āhito
                  dattaś ca, sa mucyate | yadi svāmī na muñcati tarhi rājñā mocayitavyaḥ | uktaṃ ca
                  <span class="red">nāradena</span> |
               </p>
               	  
               <p><q class="blue">caurāpahṛtavikrītā ye ca dāsīkṛtā balāt |<br />
                     	  rājñā mocayitavyās te dāsyaṃ teṣu hi neṣyate ||</q> iti | (NSm 5.36)
               </p>
               	  
               <p>cauravyāghrādyavaruddhasya svāminaḥ prāṇān yaḥ pradadāti rakṣaty asāv api mocayitavyaḥ
                  | tad idaṃ sarvadāsānāṃ sādhāraṇaṃ dāsyanivṛttikāraṇam,
               </p>
               	  
               <p><q class="blue">yo vaiṣāṃ svāminaṃ kaścin mocayet prāṇasaṃśayāt |<br />
                     	  dāsatvāt sa vimucyate putrabhāgaṃ labheta ca ||</q> (NSm5.28)
               </p>
               	  
               <p>iti <span class="red">nārada</span>smaraṇāt || bhaktadāsādīnāṃ prātisvikam api mokṣakaraṇam ucyate | anākālabhṛtabhaktadāsau
                  bhaktasya tyāgād dāsabhāvād ārabhya svāmidravyaṃ yāvad upabhuktaṃ tāvad dattvā mucyete
                  | āhitarṇadāsau tu tanniṣkrayād yad gṛhītvā svāminā āhito yac ca dattvā dhaninottamarṇān
                  mocitas tasya niṣkrayāt savṛddhikasya pratyarpaṇān mucyate | <span class="red">nāradena</span> viśeṣo 'pyuktaḥ |
               </p>
               	  
               <p><q class="blue">anākālabhṛto dāsyān mucyate goyugaṃ dadat |<br />
                     	  saṃbhakṣitaṃ yad durbhikṣe na tac chudhyeta karmaṇā ||</q> (NSm 5.29)
               </p>
               	  
               <p><q class="blue">bhaktasyotkṣepaṇāt sadyo bhaktadāsaḥ pramucyate |</q> (NSm 5.34)
               </p>
               	  
               <p><q class="blue">āhito 'pi dhanaṃ dattvā svāmī yady enam uddharet ||</q> (NSm 5.30)
               </p>
               	  
               <p><q class="blue">ṛṇaṃ tu sodayaṃ dattvā ṛṇī dāsyāt pramucyate ||</q> (NSm 5.31) iti ||
               </p>
               	  
               <p>tathā tavāhamityupagatayuddhaprāptapaṇajitakṛtakavaḍāvāhṛtānāṃ ca prātisvikaṃ mocanakāraṇaṃ
                  ca tenaivoktam | yathā |
               </p>
               	  
               <p><q class="blue">tavāham ity upagato yuddhaprāptaḥ paṇe jitaḥ |<br />
                     	  pratiśīrṣapradānena mucyeraṃs tulyakarmaṇā ||</q> (NSm 5.32)
               </p>
               	  
               <p><q class="blue">kṛtakālavyapagamāt kṛtako 'pi vimucyate |</q> (NSm 5.31)
               </p>
               	  
               <p><q class="blue">nigrahād vaḍavāyās tu mucyate vaḍavāhṛtaḥ ||</q> (NSm 5.34) iti |
               </p>
               	  
               <p>dāsena saha saṃbhoganirodhād ity arthaḥ | tad evaṃ gṛhajātakrītalabdhadāyaprāptātmavikrayiṇāṃ
                  svāmiprāṇapradānatatprasādarūpasādhāraṇakāraṇavyatirekeṇa mokṣo nāsti | viśeṣakāraṇānabhidhānāt
                  | dāsamokṣaś cānena krameṇa kartavyaḥ,
               </p>
               	  
               <p><q class="blue">svaṃ dāsam icched yaḥ kartum adāsaṃ prītamānasaḥ |<br />
                     	  skandhād ādāya tasyāsau bhindyāt kumbhaṃ sahāmbhasā ||<br />
                     	  sākṣatābhiḥ sapuṣpābhir mūrdhany adbhir avākiret |<br />
                     	  adāsa ity athoktvā triḥ prāṅmukhaṃ tam avāsṛjet ||</q> (NSm 5.40–41)
               </p>
               	  
               <p>iti <span class="red">tenai</span>voktam || 2.182 ||
               </p>
               
               	  
               <p class="italic">pravajyāvasityasya tu mokṣo nāstīty āha |</p>
               
               	  
               <p class="bold">pravrajyāvasito rājño dāsa ā maraṇāntikam | <span class="ref">YDh_2.183ab</span></p>
               
               	  
               <p>pravrajyā saṃnyāsas tato 'vasitaḥ pracyutaḥ | anabhyupagataprāyaścitaś ced rājña eva
                  dāso bhavati maraṇam eva taddāsatvasyānto 'nyasmin kāle na mokṣo 'sti ||
               </p>
               
               	  
               <p class="italic">varṇāpekṣayā dāsyavyavasthām āha |</p>
               
               	  
               <p class="bold">varṇānām ānulomyena dāsyaṃ na pratilomataḥ || <span class="ref">YDh_2.183cd</span></p>
               
               	  
               <p>brāhmaṇādīnāṃ varṇānām ānulobhyena dāsyam | brāhmaṇasya kṣatriyādayaḥ, kṣatriyasya
                  vaiśyaśūdrau, vaiśyasya śūdra ity evam ānulomyena dāsabhāvo bhavati na prātilomyena
                  | svadharmatyāginaḥ punaḥ parivrājakasya prātilomyenāpi dāsatvam iṣyata eva | yathāha
                  <span class="red">nāradaḥ</span> |
               </p>
               	  
               <p><q class="blue">varṇānāṃ prātilomyena dāsatvaṃ na vidhīyate |<br />
                     	  svadharmatyāgino 'nyatra dāravad dāsatā matā ||</q> iti || (NSm 5.37) ||2.183 ||
               </p>
               
               	  
               <p class="italic">antevāsidharmān āha |</p>
               
               	  
               <p id="YDh_2.184" class="bold">
                  	    kṛtaśilpo 'pi nivaset kṛtakālaṃ guror gṛhe |<br />
                  	    antevāsī guruprāptabhojanas tatphalapradaḥ ||
                  	   <span class="ref">YDh_2.184</span></p>
               
               	  
               <p>antevāsī guror gṛhe kṛtakālaṃ <q>varṣacatuṣṭayam āyurvedādiśilpaśikṣārthaṃ tvad gṛhe vasāmi</q> iti yāvad aṅgīkṛtaṃ tāvat kālaṃ vaset, yady api varṣacatuṣṭayād arvāg eva labdhāpekṣitaśilpavidyaḥ
                  | kathaṃ nivaset | guruprāptabhojanaḥ guroḥ sakāśāt prāptaṃ bhojanaṃ yena sa tathoktaḥ
                  | tatphalapradaḥ tasya śilpasya phalam ācāryāya pradadātīti tatphalapradaḥ | evaṃbhūto
                  vaset | <span class="red">nāradena</span> viśeṣo 'py atra darśitaḥ |
               </p>
               	  
               <p><q class="blue">svaśilpam icchann āhartuṃ bāndhavānām anujñayā |<br />
                     	  ācāryasya vased ante kṛtvā kālaṃ suniścitam ||<br />
                     	  ācāryāḥ śikṣayed enaṃ svagṛhe dattabhojanam |<br />
                     	  na cānyat kārayet karma putravac cainam ācaret ||<br />
                     	  śikṣayan tam asaṃduṣṭaṃ ya ācāryaṃ parityajet |<br />
                     	  balād vāsayitavyaḥ syād vadhabandhau ca so 'rhati ||<br />
                     	  śikṣito 'pi kṛtaṃ kālam antevāsī samāpnuyāt |<br />
                     	  tatra karma ca yat kuryād ācāryasyaiva tatphalam ||<br />
                     	  gṛhītaśilpaḥ samaye kṛtvācāryaṃ pradakṣiṇam |<br />
                     	  śikṣitaś cānumānyainam antevāsī nivartate ||</q> iti | (NSm 5.15–19)
               </p>
               	  
               <p>vadhaśabdo 'tra tāḍanārthaḥ doṣasyālpatvāt || 2.184 ||</p>
               
               	  
               <p>ity abhyupetyāśuśrūṣākhyaṃ vivādaprakaraṇam</p>
               	
            </div>
            	
            <div id="d1e29301">
               	  
               <h3>atha saṃvidvyatikramaprakaraṇam</h3>
               
               	  
               <p>saṃprati saṃvidvyatikramaḥ kathyate | tasya ca lakṣaṇaṃ <span class="red">nāradena</span> vyatirekamukhena darśitam |
               </p>
               	  
               <p><q class="blue">pākhaṇḍinaigamādīnāṃ sthitiḥ samaya ucyate |<br />
                     	  samayasyānapākarma tadvivādapadaṃ smṛtam ||</q> (NSm 10.1)
               </p>
               	  
               <p>iti pāribhāṣikadharmeṇa vyavasthānaṃ samayaḥ, tasyānapākarmāvyatikramaḥ paripālanaṃ
                  tadvyatikramyamāṇaṃ vivādapadaṃ bhavatīty arthaḥ ||
               </p>
               
               	  
               <p class="italic">tadupakramārthaṃ kiṃcid āha |</p>
               
               	  
               <p id="YDh_2.185" class="bold">
                  	    rājā kṛtvā pure sthānaṃ brāhmaṇān nyasya tatra tu |<br />
                  	    traividyaṃ vṛttimad brūyāt svadharmaḥ pālyatām iti ||
                  	   <span class="ref">YDh_2.185</span></p>
               
               	  
               <p>rājā svapure durgādau sthānaṃ dhavalagṛhādikaṃ kṛtvā tatra brāhmaṇān nyasya sthāpayitvā
                  tad brāhmaṇajātaṃ traividyaṃ vedatrayasaṃpannaṃ vṛttimad bhūhiraṇyādisaṃpannaṃ ca
                  kṛtvā svadharmo varṇāśramanimittaḥ śrutismṛtivihito bhavadbhir anuṣṭhīyatām iti tān
                  brāhmaṇān brūyāt || 2.185
               </p>
               
               	  
               <p class="italic">evaṃ niyuktais tair yat karma kartavyaṃ tad āha |</p>
               
               	  
               <p id="YDh_2.186" class="bold">
                  	    nijadharmāvirodhena yas tu samayiko bhavet |<br />
                  	    so 'pi yatnena saṃrakṣyo dharmo rājakṛtaś ca yaḥ ||
                  	   <span class="ref">YDh_2.186</span></p>
               
               	  
               <p>śrautasmārtadharmānupamardena samayān niṣpanno yo dharmo gopracārodakarakṣaṇadevagṛhapālanādirūpaḥ
                  so 'pi yatnena pālanīyaḥ | tathā rājñā ca nijadharmāvirodhenaiva yaḥ sāmayiko dharmo
                  <q>yāvatpathikaṃ bhojanaṃ deyam asmadarātimaṇḍalaṃ turaṅgādayo na prasthāpanīyāḥ</q> ity evaṃrūpaḥ kṛtaḥ so 'pi rakṣaṇīyaḥ || 2.186 ||
               </p>
               
               	  
               <p class="italic">evaṃ samayadharmaḥ paripālanīya ity uktvā tadatikramādau daṇḍam āha |</p>
               
               	  
               <p id="YDh_2.187" class="bold">
                  	    gaṇadravyaṃ hared yas tu saṃvidaṃ laṅghayec ca yaḥ |<br />
                  	    sarvasvaharaṇaṃ kṛtvā taṃ rāṣṭrād vipravāsayet ||
                  	   <span class="ref">YDh_2.187</span></p>
               
               	  
               <p>yaḥ punar gaṇasya grāmādijanasamūhasya saṃbandhi sādhāraṇaṃ dravyam apaharati saṃvit
                  samayas tāṃ samūhakṛtāṃ rājakṛtāṃ vā yo laṅghayed atikrāmet tadīyaṃ sarvaṃ dhanam
                  apahṛtya svarāṣṭrād vipravāsayen niṣkāsayet || ayaṃ ca daṇḍo 'nubandhādyatiśaye draṣṭavyaḥ
                  || anubandhālpatve tu,
               </p>
               	  
               <p><q class="blue">yo grāmadeśasaṃghānāṃ kṛtvā satyena saṃvidam |<br />
                     	  visaṃvaden naro lobhāt taṃ rāṣṭrād vipravāsayet ||<br />
                     	  nigṛhya dāpayed enaṃ samayavyabhicāriṇam |<br />
                     	  catuḥsuvarṇān ṣaṇniṣkāñ śatamānaṃ ca rājatam ||</q> (MDh 8.219–20)
               </p>
               	  
               <p>iti <span class="red">manu</span>pratipāditadaṇḍānāṃ nirvāsanacatuḥsuvarṇaṣaṇniṣkaśatamānānāṃ caturṇām anyatamo jātiśaktyādyapekṣayā
                  kalpanīyaḥ || 2.187 ||
               </p>
               
               	  
               <p class="italic">idaṃ ca taiḥ kartavyam ity āha |</p>
               
               	  
               <p class="bold">kartavyaṃ vacanaṃ sarvaiḥ samūhahitavādinām | <span class="ref">YDh_2.188ab</span></p>
               
               	  
               <p>gaṇināṃ madhye ye samūhahitavādanaśīlās tadvacanam itarair gaṇānām antargatair anusaraṇīyam
                  ||
               </p>
               
               	  
               <p class="italic">anyathā daṇḍa ity āha |</p>
               
               	  
               <p class="bold">yas tatra viparītaḥ syāt sa dāpyaḥ prathamaṃ damam || <span class="ref">YDh_2.188cd</span></p>
               
               	  
               <p>yas tu gaṇināṃ madhye samūhahitavādivacanapratibandhakārī sa rājñā prathamasāhasaṃ
                  daṇḍanīyaḥ || 2.188 ||
               </p>
               
               	  
               <p class="italic">rājñā cetthaṃ gaṇiṣu vartanīyam ity āha |</p>
               
               	  
               <p id="YDh_2.189" class="bold">
                  	    samūhakārya āyātān kṛtakāryān visarjayet |<br />
                  	    sa dānamānasatkāraiḥ pūjayitvā mahīpatiḥ ||
                  	   <span class="ref">YDh_2.189</span></p>
               
               	  
               <p>samūhakāryanivṛttyarthaṃ svapārśvaṃ prāptān gaṇino nirvartitātmīyaprayojanān dānamānasatkāraiḥ
                  sa rājā paritoṣya visarjayet || 2.189 ||
               </p>
               
               	  
               <p class="italic">samūhadattāpahāriṇaṃ praty āha |</p>
               
               	  
               <p id="YDh_2.190" class="bold">
                  	    samūhakāryaprahito yal labheta tad arpayet |<br />
                  	    ekādaśaguṇaṃ dāpyo yady asau nārpayet svayam ||
                  	   <span class="ref">YDh_2.190</span></p>
               
               	  
               <p>samūhakāryārthaṃ mahājanaiḥ prerito rājapārśve yad dhiraṇyavastrādikaṃ labhate tad
                  aprārthita eva mahājanebhyo nivedayet | anyathā labdhād ekādaśaguṇaṃ daṇḍaṃ dāpanīyaḥ
                  || 2.190 ||
               </p>
               
               	  
               <p class="italic">evaṃprakārāś ca kāryacintakāḥ kāryā ity āha |</p>
               
               	  
               <p id="YDh_2.191" class="bold">
                  	    dharmajñāḥ śucayo 'lubdhā bhaveyuḥ kāryacintakāḥ |<br />
                  	    kartavyaṃ vacanaṃ teṣāṃ samūhahitavādinām ||
                  	   <span class="ref">YDh_2.191</span></p>
               
               	  
               <p>śrautasmārtadharmajñā bāhyābhyantaraśaucayuktā artheṣv alubdhāḥ kāryavicārakāḥ kartavyāḥ
                  | teṣāṃ vacanam itaraiḥ kāryam ity etad ādarārthaṃ punarvacanam || 2.191 ||
               </p>
               
               	  
               <p class="italic">idānīṃ traividyānāṃ pratipāditaṃ dharmaṃ śreṇyādiṣv atidiśann āha |</p>
               
               	  
               <p id="YDh_2.192" class="bold">
                  	    śreṇinaigamapākhaṇḍigaṇānām apy ayaṃ vidhiḥ |<br />
                  	    bhedaṃ caiṣāṃ nṛpo rakṣet pūrvavṛttiṃ ca pālayet ||
                  	   <span class="ref">YDh_2.192</span></p>
               
               	  
               <p>ekapaṇyaśilpopajīvinaḥ śreṇayaḥ | naigamāḥ ye vedasyāptapraṇītatvena prāmāṇyam icchanti
                  pāśupatādayaḥ | pākhaṇḍino ye vedasya prāmāṇyam eva necchanti nagnāḥ saugatādayaḥ
                  | gaṇo vrāta āyudhīyādīnām ekakarmopajīvināṃ | eṣāṃ caturvidhānām apy ayam eva vidhir
                  yo <q>nijadharmāvirodhena</q> (YDh 2.2.186) ityādinā pratipāditaḥ | eteṣāṃ ca śreṇyādīnāṃ bhedaṃ dharmavyavasthānaṃ nṛpo rakṣet
                  | pūrvopāttāṃ vṛttiṃ ca pālayet || 2.192 ||
               </p>
               
               	  
               <p>iti saṃvidvyatikramaprakaraṇam</p>
               	
            </div>
            	
            <div id="d1e29494">
               	  
               <h3>atha vetanādānaprakaraṇam</h3>
               
               	  
               <p>saṃprati vetanasyānapākarmākhyaṃ vyavahārapadaṃ prastūyate | tatsvarūpaṃ ca <span class="red">nāraden</span>oktam |
               </p>
               	  
               <p><q class="blue">bhṛtyānāṃ vetanasyokto dānādānavidhikramaḥ |<br />
                     	  vetanasyānapākarma tad vivādapadaṃ smṛtam ||</q> iti | (NSm 6.1)
               </p>
               	  
               <p>asyārthaḥ: bhṛtyānāṃ vetanasya vakṣyamāṇaślokair ukto dānādānavidhikramo yatra vivādapade
                  tad vetanasyānapākarmety ucyate |
               </p>
               
               	  
               <p class="italic">tatra nirṇayam āha |</p>
               
               	  
               <p id="YDh_2.193" class="bold">
                  	    gṛhītavetanaḥ karma tyajan dviguṇam āvahet |<br />
                  	    agṛhīte samaṃ dāpyo bhṛtyai rakṣya upaskaraḥ ||
                  	   <span class="ref">YDh_2.193</span></p>
               
               	  
               <p>gṛhītaṃ vetanaṃ yenāsau svāṅgīkṛtaṃ karma tyajan akurvan dviguṇāṃ bhṛtiṃ svāmine dadyāt
                  | yadā punar abhyupagataṃ karma agṛhīte eva vetane tyajati tadā samaṃ yāvad vetanam
                  abhyupagataṃ tāvād dāpyo na dviguṇam | yad vāṅgīkṛtāṃ bhṛtiṃ dattvā balāt kārayitavyaḥ,
               </p>
               	  
               <p><q class="blue">karmākurvan pratiśrutya kāryo dattvā bhṛtiṃ balāt |</q> (NSm 6.5)
               </p>
               	  
               <p>iti <span class="red">nārada</span>vacanāt | bhṛtir api <span class="red">tenai</span>voktā |
               </p>
               	  
               <p><q class="blue">bhṛtyāya vetanaṃ dadyāt karmasvāmī yathākramam |<br />
                     	  ādau madhye 'vasāne vā karmaṇo yad viniścitam ||</q> iti | (NSm 6.2)
               </p>
               	  
               <p>taiś ca bhṛtyair upaskara upaskaraṇaṃ lāṅgalādīnāṃ pragrahayoktrādikaṃ yathāśaktyā
                  rakṣaṇīyam, itarathā kṛṣyādiniṣpattyanupapatteḥ || 2.193 ||
               </p>
               
               	  
               <p class="italic">bhṛtim aparicchidya yaḥ karma kārayati taṃ praty āha |</p>
               
               	  
               <p id="YDh_2.194" class="bold">
                  	    dāpyas tu daśamaṃ bhāgaṃ vāṇijyapaśusasyataḥ |<br />
                  	    aniścitya bhṛtiṃ yas tu kārayet sa mahīkṣitā ||
                  	   <span class="ref">YDh_2.194</span></p>
               
               	  
               <p>yas tu svāmī vaṇik gomī kṣetriko vā aparicchinnavetanam eva bhṛtyaṃ karma kārayati,
                  sa tasmād vāṇijyapaśusasyalakṣaṇāt karmaṇo yal labdhaṃ tasya daśamaṃ bhāgaṃ bhṛtyāya
                  mahīkṣitā rājñā dāpanīyaḥ || 2.194 ||
               </p>
               
               	  
               <p class="italic">anājñaptakāriṇaṃ praty āha |</p>
               
               	  
               <p id="YDh_2.195" class="bold">
                  	    deśaṃ kālaṃ ca yo 'tīyāl lābhaṃ kuryāc ca yo 'nyathā |<br />
                  	    tatra syāt svāminaś chando 'dhikaṃ deyaṃ kṛte 'dhike ||
                  	   <span class="ref">YDh_2.195</span></p>
               
               	  
               <p>yas tu bhṛtyaḥ paṇyavikrayādyucitaṃ deśaṃ kālaṃ ca paṇyavikrayādy akurvan darpādinollaṅghayet
                  tasminn eva vā deśe kāle ca lābham anyathā vyayādyatiśayasādhyatayā hīnaṃ karoti tasmin
                  bhṛtake bhṛtidānaṃ prati svāminaś chanda icchā bhavet, yāvad icchati tāvad dadyān
                  na punaḥ sarvām eva bhṛtim ity arthaḥ | yadā punar deśakālābhijñatayādhiko lābhaḥ
                  kṛtas tadā pūrvaparicchannāya bhṛter adhikam api dhanaṃ svāminā bhṛtyāya dātavyam
                  || 2.195 ||
               </p>
               
               	  
               <p class="italic">anekabhṛtyasādhyakarmaṇi bhṛtidānaprakāram āha |</p>
               
               	  
               <p id="YDh_2.196" class="bold">
                  	    yo yāvat kurute karma tāvat tasya tu vetanam |<br />
                  	    ubhayor apy asādhyaṃ cet sādhye kuryād yathāśrutam ||
                  	   <span class="ref">YDh_2.196</span></p>
               
               	  
               <p>yadā punar ekam eva karma niyatavetanam ubhābhyāṃ kriyamāṇaṃ ubhayor apy asādhyaṃ
                  ced vyādhyādyabhibhavād ubhābhyām api śabdād bahubhir api yadi na parisamāpitaṃ tadā
                  yo bhṛtyo yāvat karma karoti tāvat tasmai tatkṛtakarmānusāreṇa madhyasthakalpitaṃ
                  vetanaṃ deyaṃ na punaḥ samam | na cāvayavaśaḥ karmaṇi vetanasyāparibhāṣitatvād adānam
                  iti mantavyam | sādhye tūbhābhyāṃ karmaṇi nirvartite yathāśrutaṃ yāvat paribhāṣitaṃ
                  tāvad ubhābhyāṃ deyaṃ na punaḥ pratyekaṃ kṛtsnaṃ vetanaṃ nāpi karmānurūpaṃ parikalpya
                  deyam || 2.196 ||
               </p>
               
               	  
               <p class="italic">āyudhīyabhāravāhakau praty āha |</p>
               
               	  
               <p id="YDh_2.197" class="bold">
                  	    arājadaivikaṃ naṣṭaṃ bhāṇḍaṃ dāpyas tu vāhakaḥ |<br />
                  	    prasthānavighnakṛc caiva pradāpyo dviguṇāṃ bhṛtim ||
                  	   <span class="ref">YDh_2.197</span></p>
               
               	  
               <p>na vidyate rājadaivikaṃ yasya bhāṇḍasya tat tathoktam | tad yadi prajñāhīnatayā vāhakena
                  nāśitaṃ tadā nāśānusāreṇāsau tad bhāṇḍaṃ dāpanīyaḥ | tad āha <span class="red">nāradaḥ</span> |
               </p>
               	  
               <p><q class="blue">bhāṇḍaṃ vyasanam āgacched yadi vāhakadoṣataḥ |<br />
                     	  dāpyo yat tatra naśyet tu daivarājakṛtād ṛte ||</q> iti | (NSm 6.10)
               </p>
               	  
               <p>yaḥ punar vivāhādyarthaṃ maṅgalavati vāsare pratiṣṭhamānasya tatprasthānaupayikaṃ
                  karma prāg aṅgīkṛta tadānīṃ na kariṣyāmīti prasthānavighnam ācarati tadāsau dviguṇāṃ
                  bhṛtiṃ dapyaḥ, atyantotkarṣahetukarmanirodhāt || 2.197 ||
               </p>
               
               	  
               <p class="italic">kiṃ ca |</p>
               
               	  
               <p id="YDh_2.198" class="bold">
                  	    prakrānte saptamaṃ bhāgaṃ caturthaṃ pathi saṃtyajan |<br />
                  	    bhṛtim ardhapathe sarvāṃ pradāpyas tyājako 'pi ca ||
                  	   <span class="ref">YDh_2.198</span></p>
               
               	  
               <p>prakrānte adhyavasite prasthāne svāṅgīkṛtaṃ karma yas tyajaty asau bhṛteḥ saptamaṃ
                  bhāgaṃ dāpyaḥ | <span class="underline">nanu</span> atraiva viṣaye prasthānavighnakṛd ityādinā dviguṇabhṛtidānam uktam, idānīṃ saptamo
                  bhāga iti virodhaḥ | <span class="underline">ucyate</span> | bhṛtyāntaropādānāvasarasaṃbhave svāṅgīkṛtaṃ karma yas tyajati tasya saptamo vibhāgaḥ
                  | yas tu prasthānalagnasamaya eva tyajati tasya dviguṇabhṛtidānam ity avirodhaḥ |
                  yaḥ punaḥ pathi prakrānte gamane vartamāne sati karma tyajati sa bhṛteś caturthaṃ
                  bhāgaṃ dāpyaḥ | ardhapathe punaḥ sarvāṃ bhṛtiṃ dāpyaḥ | yas tu tyājakaḥ karmātyajantaṃ
                  tyājayati svāmī pūrvoktapradeśeṣv asāv api pūrvoktasaptamabhāgādikaṃ bhṛtyāya dāpanīyaḥ
                  | etac cāvyādhitādiviṣayam,
               </p>
               	  
               <p><q class="blue">bhṛtyo 'nārto na kuryād yo darpāt karma yathocitam |<br />
                     	  sa daṇḍyaḥ kṛṣṇalāny aṣṭau na deyaṃ tasya vetanam ||</q> (MDh 8.215)
               </p>
               	  
               <p>iti <span class="red">manu</span>vacanāt | yadā punar vyādhāv apagate 'ntaritadivasān parigaṇayya pūrayati tadā labhata
                  eva vetanam,
               </p>
               	  
               <p><q class="blue">ārtas tu kuryāt svasthaḥ san yathābhāṣitam āditaḥ |<br />
                     	  sa dīrghasyāpi kālasya svaṃ labhetaiva vetanam ||</q> (MDh 8.216)
               </p>
               	  
               <p>iti <span class="red">manu</span>smaraṇāt || yas tv apagatavyādhiḥ svastha eva vālasyādinā svārabdhaṃ karmālponaṃ na
                  karoti pareṇa vā na samāpayati tasmai vetanaṃ na deyam iti | yathāha manuḥ |
               </p>
               	  
               <p><q class="blue">yathoktam ārtaḥ svastho vā yas tat karma na kārayet |<br />
                     	  na tasya vetanaṃ deyam alponasyāpi karmaṇaḥ ||</q> iti || (MDh 8.217) 2.198 ||
               </p>
               
               	  
               <p>iti vetanādānaprakaraṇam</p>
               	
            </div>
            	
            <div id="d1e29725">
               	  
               <h3>atha dyūtasamāhvayaprakaraṇam</h3>
               
               	  
               <p>adhunā dyūtasamāhvayākhyaṃ vivādapadam adhikriyate | tatsvarūpaṃ ca <span class="red">nāraden</span>ābhihitam |
               </p>
               	  
               <p><q class="blue">akṣavadhraśalākādyair devanaṃ jihmakāritam |<br />
                     	  paṇakrīḍāvayobhiś ca padaṃ dyūtasamāhvayam ||</q> iti | (NSm 17.1)
               </p>
               	  
               <p>akṣāḥ pāśakāḥ | vadhraś carmapaṭṭikā | śalākā dantādimayyo dīrghacaturasrāḥ | ādyagrahaṇāc
                  ca turaṅgādikrīḍāsādhanaṃ karituraṅgarathādikaṃ gṛhyate | tair aprāṇibhir yad devanaṃ
                  krīḍā paṇapūrvikā kriyate, tathā vayobhiḥ pakṣabhiḥ kukkuṭapārāvatādibhiḥ ca śabdān
                  mallameṣamahiṣādibhiś ca prāṇibhir yā paṇapūrvikā krīḍā kriyate, tad ubhayaṃ yathākrameṇa
                  dyūtasamāhvayākhyaṃ vivādapadam | dyūtaṃ ca samāhvayaś ca dyūtasamāhvayam | tad uktam
                  <span class="red">manunā</span> |
               </p>
               	  
               <p><q class="blue">aprāṇibhir yat kriyate tal loke dyūtam ucyate |<br />
                     	  prāṇibhiḥ kriyamāṇas tu sa vijñeyaḥ samāhvayaḥ ||</q> iti || (MDh 9.223)
               </p>
               
               	  
               <p class="italic">tatra dyūtasabhādhikāriṇo vṛttim āha |</p>
               
               	  
               <p id="YDh_2.199" class="bold">
                  	    glahe śatikavṛddhes tu sabhikaḥ pañcakaṃ śatam |<br />
                  	    gṛhṇīyād dhūrtakitavād itarād daśakaṃ śatam ||
                  	   <span class="ref">YDh_2.199</span></p>
               
               	  
               <p>parasparasaṃpratipattyā kitavaparikalpitaḥ paṇo glaha ity ucyate | tatra glahe tadāśrayā
                  śatikā śataparimitā tad adhikaparimāṇā vā vrddhir yasyāsau śatikavṛddhis tasmād dhūrtakitavāt
                  pañcakaṃ śatam ātmavṛttyarthaṃ sabhiko gṛhnīyāt | pañcapaṇā āyo yasmin śate tat pañcakaṃ
                  śatam | <q>tad asmin vṛddhyāyalābha-</q> (Pāṇ 5.1.47) ityādinā kan | jitaglahasya viṃśatitamaṃ bhāgaṃ gṛhnīyād ity arthaḥ | sabhā kitavanivāsārthā,
                  yasyāsty asau sabhikaḥ | kalpitākṣādinikhilakrīḍopakaraṇas tadupacitadravyopajīvī
                  sabhāpatir ucyate | itarasmāt punar api pūrṇaśatikavṛddheḥ kitavād daśakaṃ śataṃ jitadravyasya
                  daśamaṃ bhāgaṃ gṛhnīyād iti yāvat || 2.199 ||
               </p>
               
               	  
               <p class="italic">evaṃ kḷptavṛttinā sabhikena kiṃ kartavyam ity āha |</p>
               
               	  
               <p id="YDh_2.200" class="bold">
                  	    sa samyak pālito dadyād rājñe bhāgaṃ yathākṛtam |<br />
                  	    jitam udgrāhayej jetre dadyāt satyaṃ vacaḥ kṣamī ||
                  	   <span class="ref">YDh_2.200</span></p>
               
               	  
               <p>ya evaṃ kḷptavrttir dyūtādhikārī sa rājñā dhūrtakitavebhyo rakṣitas tasmai rājñe yathā
                  saṃpratipannam aṃśaṃ dadyāt | tathā jitaṃ yad dravyaṃ tad udgrāhayet bandhakagrahaṇenāsedhādinā
                  ca parājitasakāśād uddharet | uddhṛtya ca tad dhanaṃ jetre jayine sabhiko dadyāt |
                  tathā kṣamī bhūtvā satyaṃ vaco viśvāsārthaṃ dyūtakāriṇāṃ dadyāt | tad uktaṃ <span class="red">naradena</span> |
               </p>
               	  
               <p><q class="blue">sabhikaḥ kārayed dyūtaṃ deyaṃ dadyāc ca tatkṛtam iti |</q> (NSm 17.2) 2.200 ||
               </p>
               
               	  
               <p class="italic">yadā punaḥ sabhiko dāpayituṃ na śaknoti tadā rājā dāpayed ity āha |</p>
               
               	  
               <p id="YDh_2.201" class="bold">
                  	    prāpte nṛpatinā bhāge prasiddhe dhūrtamaṇḍale |<br />
                  	    jitaṃ sasabhike sthāne dāpayed anyathā na tu ||
                  	   <span class="ref">YDh_2.201</span></p>
               
               	  
               <p>prasiddhe apracchanne rājādhyakṣasamanvite sasabhike sabhikasahite kitavasamāje sabhikena
                  ca rājābhāge datte rājā dhūrtakitavam avipratipannaṃ jitaṃ paṇaṃ dāpayet | anyathā
                  pracchanne sabhikarahite adattarājabhāge dyūte jitapaṇaṃ jetre na dāpayet || 2.201
                  ||
               </p>
               
               	  
               <p class="italic">jayaparājayavipratipattau nirṇayopāyam āha |</p>
               
               	  
               <p class="bold">draṣṭāro vyavahārāṇāṃ sākṣiṇaś ca ta eva hi | <span class="ref">YDh_2.202ab</span></p>
               
               	  
               <p>dyūtavyavahārāṇāṃ draṣṭāraḥ sabhyās ta eva kitavā eva rājñā niyoktavyāḥ | na tatra
                  śrutādhyayanasaṃpannā ityādir niyamo 'sti | sākṣiṇaś ca dyūte dyūtakārā eva kāryāḥ
                  | na tatra strībālavṛddhakitavetyādiniṣedho 'sti ||
               </p>
               
               	  
               <p class="italic">kvacid dyūtaṃ niṣeddhuṃ daṇḍam āha |</p>
               
               	  
               <p class="bold">rājñā sacihnaṃ nirvāsyāḥ kūṭākṣopadhidevinaḥ || <span class="ref">YDh_2.202cd</span></p>
               
               	  
               <p>kūṭair akṣādibhir upadhinā ca mativañcanahetunā maṇimantrauṣadhādinā ye dīvyanti tān
                  śvapadādināṅkayitvā rājā svarāṣṭrān nirvāsayet | <span class="red">nāradena</span> tu nirvāsane viśeṣa uktaḥ |
               </p>
               	  
               <p><q class="blue">kūṭākṣadevinaḥ pāpān rājā rāṣṭrād vivāsayet |<br />
                     	  kaṇṭhe 'kṣamālām āsajya sa hy eṣāṃ vinayaḥ smṛtaḥ ||</q> iti | (NSm 17.6)
               </p>
               	  
               <p>yāni ca <span class="red">manu</span>vacanāni dyūtaniṣedhaparāṇi,
               </p>
               	  
               <p><q class="blue">dyūtaṃ samāhvayaṃ caiva yaḥ kuryāt kārayeta vā |<br />
                     	  tān sarvān ghātayed rājā śūdrāṃś ca dvijaliṅgitaḥ ||</q> (MDh 9.224)
               </p>
               	  
               <p>ityādīni tāny api kūṭākṣadevanaviṣayatayā rājādhyakṣasabhikarahitadyūtaviṣayatayā
                  yojyāni || 2.202 ||
               </p>
               
               	  
               <p class="italic">kiṃ ca |</p>
               
               	  
               <p class="bold">dyūtam ekamukhaṃ kāryaṃ taskarajñānakāraṇāt | <span class="ref">YDh_2.203ab</span></p>
               
               	  
               <p>yat pūrvoktaṃ dyūtaṃ tad ekamukhaṃ ekaṃ mukhaṃ pradhānaṃ yasya dyūtasya tat tathoktaṃ
                  kāryam | rājādhyakṣādhiṣṭhitaṃ rājñā kārayitavyam ity arthaḥ, taskarajñānakāraṇāt
                  | taskarajñānarūpaṃ prayojanaṃ paryālocya prāyaśaś cauryārjitadhanā eva kitavā bhavanti,
                  ataś cauravijñānārtham ekamukhaṃ kāryam ||
               </p>
               
               	  
               <p class="italic">dyūtadharmaṃ samāhvaye 'tidiśann āha |</p>
               
               	  
               <p class="bold">eṣa eva vidhir jñeyaḥ prāṇidyūte samāhvaye || <span class="ref">YDh_2.203cd</span></p>
               
               	  
               <p><q>glahe śatikavṛddheḥ</q> (YDh 2.199) ityādinā yo dyūtadharma uktaḥ sa eva prāṇidyūte mallameṣamahiṣādinirvartye samāhvayasaṃjñake
                  jñātavyaḥ || 2.203 ||
               </p>
               
               	  
               <p>iti dyūtasamāhvayākhyaṃ prakaraṇam</p>
               	
            </div>
            	
            <div id="d1e29917">
               	  
               <h3>atha vākpāruṣyaprakaraṇam</h3>
               
               	  
               <p>idānīṃ vākpāruṣyaṃ prastūyate | tallakṣaṇaṃ coktaṃ <span class="red">nāradena</span> |
               </p>
               	  
               <p><q class="blue">deśajātikulādīnām ākrośaṃ nyaṅgasaṃyutam |<br />
                     	  yad vacaḥ pratikūlārthaṃ vākpāruṣyaṃ tad ucyate |</q> iti | (NSm 15–16.1)
               </p>
               	  
               <p>deśādīnām ākrośaṃ nyaṅgasaṃyutam | uccair bhāṣaṇam ākrośaḥ, nyaṅgam avadyaṃ tadubhayayuktaṃ
                  yat pratikūlārtham udvegajananārthaṃ vākyaṃ tad vākpāruṣyaṃ kathyate | tatra kalahapriyāḥ
                  khalu gauḍā iti deśākrośaḥ | nitāntaṃ lolupāḥ khalu viprā iti jātyākrośaḥ | krūracaritā
                  nanu vaiśvāmitrā iti kulākṣepaḥ | ādigrahaṇāt svavidyāśilpādinindayā vidvacchilpādiparuṣākṣepo
                  gṛhyate | tasya ca daṇḍatāratamyārthaṃ niṣṭhurādibhedena traividhyam abhidhāya tallakṣaṇaṃ
                  <span class="red">tenai</span>voktaṃ |
               </p>
               	  
               <p><q class="blue">niṣṭhurāślīlatīvratvād api tat trividhaṃ smṛtam |<br />
                     	  gauravānukramāt tasya daṇḍo 'pi syāt kramād guruḥ ||<br />
                     	  sākṣepaṃ niṣṭhuraṃ jñeyam aślīlaṃ nyaṅgasaṃyutam |<br />
                     	  patanīyair upākrośais tīvram āhur manīṣiṇaḥ ||</q> iti | (NSm 15–16.2–3)
               </p>
               	  
               <p>tatra dhiṅ mūrkhaṃ jālmam ityādi sākṣepam | atra nyaṅgam ity asabhyam | avadyaṃ bhaginyādigamanaṃ
                  tadyuktam aślīlam | surāpo 'sītyādimahāpātakādyākrośair yuktaṃ vacastīvram ||
               </p>
               
               	  
               <p class="italic">tatra niṣṭhurākrośe savarṇaviṣaye daṇḍam āha |</p>
               
               	  
               <p id="YDh_2.204" class="bold">
                  	    satyāsatyānyathāstotrair nyūnāṅgendriyarogiṇām |<br />
                  	    kṣepaṃ karoti ced daṇḍyaḥ paṇān ardhatrayodaśān ||
                  	   <span class="ref">YDh_2.204</span></p>
               
               	  
               <p>nyūnāṅgāḥ karacaraṇādivikalāḥ | nyūnendriyā netraśrotrādirahitāḥ | rogiṇo duścarmaprabhṛtayaḥ
                  | teṣāṃ satyenāsatyenānyathāstotreṇa ca nindārthayā stutyā | yatra netrayugalahīna
                  eṣo 'ndha ity ucyate tat satyam | yatra punaś cakṣuṣmān evāndha ity ucyate tad asatyam
                  | yatra vikṛtākṛtir eva darśanīyas tvam asīty ucyate tad anyathāstotram | evaṃvidhair
                  yaḥ kṣepaṃ nirbhartsanaṃ karoty asau ardhādhikatrayodaśapaṇān daṇḍanīyaḥ |
               </p>
               	  
               <p><q class="blue">kāṇaṃ vāpy athavā khañjam anyaṃ vāpi tathāvidham |<br />
                     	  tathyenāpi bruvan dāpyo daṇḍaṃ kārṣāpaṇāvaram ||</q> (MDh 8.274)
               </p>
               	  
               <p>iti yan <span class="red">manu</span>vacanaṃ tad atidurvṛttavarṇaviṣayam | yadā punaḥ putrādayo mātrādīn śapanti tadā śataṃ
                  daṇḍanīyā iti <span class="red">tenai</span>voktam |
               </p>
               	  
               <p><q class="blue">mātaraṃ pitaraṃ jāyāṃ bhrātaraṃ śvaśuraṃ gurum |<br />
                     	  ākṣārayañ śataṃ dāpyaḥ panthānaṃ cādadad guroḥ ||</q> iti | (MDh 8.275)
               </p>
               	  
               <p>eta ca sāparādheṣu mātrādiṣu guruṣu niraparādhāyāṃ ca jāyāyāṃ draṣṭavyam || 2.204
                  ||
               </p>
               
               	  
               <p class="italic">aślīlākṣepe daṇḍam āha |</p>
               
               	  
               <p id="YDh_2.205" class="bold">
                  	    abhigantāsmi bhaginīṃ mātaraṃ vā taveti ha |<br />
                  	    śapantaṃ dāpayed rājā pañcaviṃśatikaṃ damam ||
                  	   <span class="ref">YDh_2.205</span></p>
               
               	  
               <p><q>tvadīyāṃ bhaginīṃ mātaraṃ vā abhigantāsmi</q> iti śapantaṃ anyāṃ vā tvajjāyām abhigantety evaṃ śapantaṃ rājā pañcaviṃśatikaṃ paṇānāṃ
                  pañcādhikā viṃśatir yasmin daṇḍe sa tathoktas taṃ damaṃ dāpayet || 2.205 ||
               </p>
               
               	  
               <p class="italic">evaṃ samānaguṇeṣu varṇiṣu daṇḍam abhidhāya viṣamaguṇeṣu daṇḍaṃ pratipādayitum āha
                  |
               </p>
               
               	  
               <p class="bold">ardho 'dhameṣu dviguṇaḥ parastrīṣūttameṣu ca | <span class="ref">YDh_2.206ab</span></p>
               
               	  
               <p>adhameṣv ākṣeptrāpeṣayā nyūnavṛttādiguṇeṣv ardho daṇḍaḥ | pūrvavākye pañcaviṃśateḥ
                  prakṛtatvāt tadapekṣārdhaḥ sārdhadvādaśapaṇātmako draṣṭavyaḥ | parabhāryāsu punar
                  aviśeṣeṇa dviguṇaḥ pañcaviṃśatyapekṣayaiva pañcāśatpaṇātmako veditavyaḥ | tathottameṣu
                  ca svāpekṣayādhikaśrutavṛtteṣu daṇḍaḥ pañcāśatpaṇātmaka eva ||
               </p>
               
               	  
               <p class="italic">varṇānāṃ mūrdhāvasiktādīnāṃ ca parasparākṣepe daṇḍakalpanām āha |</p>
               
               	  
               <p class="bold">daṇḍapraṇayanaṃ kāryaṃ varṇajātyuttarādharaiḥ || <span class="ref">YDh_2.206cd</span></p>
               
               	  
               <p>varṇā brāhmaṇādayaḥ | jātayo mūrdhāvasiktādyāḥ | varṇāś ca jātayaś ca varṇajātayaḥ
                  | uttarāś ca adharāś ca uttarādharāḥ, varṇajātayaś ca te uttarādharāś ca varṇajātyuttarādharāḥ,
                  taiḥ varṇajātyuttarādharaiḥ parasparam ākṣepe kriyamāṇe daṇḍasya praṇayanaṃ prakarṣeṇa
                  nayanam ūhanaṃ veditavyam | tac ca daṇḍakalpanam uttarādharair iti viśeṣeṇopādānād
                  uttarādharabhāvāpekṣayaiva kartavyam ity avagamyate | yathā mūrdhāvasiktaṃ brāhmaṇād
                  dhīnaṃ kṣatriyād utkṛṣṭaṃ cākruśya brāhmaṇaḥ kṣatriyākṣepanimittāt prañcāśatpaṇadaṇḍāt
                  kiṃcidadhikaṃ pañca saptatyātmakaṃ daṇḍam arhati, kṣatriyo 'pi tam ākruśya brāhmaṇākṣepanimittāc
                  chatadaṇḍādhīnaṃ pañcasaptatim eva daṇḍam arhati | mūrdhāvasikto 'pi tāv ākruśya tam
                  eva daṇḍam arhati | mūrdhāvasiktāmbaṣṭhayoḥ parasparākṣepe brāhmaṇakṣatriyayoḥ parasparākrośanimittakau
                  yathākrameṇa daṇḍau veditavyau | evam anyatrāpy ūhanīyam || 2.206 ||
               </p>
               
               	  
               <p class="italic">evaṃ savarṇaviṣaye daṇḍam abhidhāya varṇānām eva pratilomānulomākṣepe daṇḍam āha |</p>
               
               	  
               <p id="YDh_2.207" class="bold">
                  	    prātilomyāpavādeṣu dviguṇatriguṇā damāḥ |<br />
                  	    varṇānām ānulomyena tasmād ardhārdhahānitaḥ ||
                  	   <span class="ref">YDh_2.207</span></p>
               
               	  
               <p>apavādā adhikṣepāḥ | prātilomyenāpavādāḥ prātilomyāpavādās teṣu brāhmaṇākrośakāriṇoḥ
                  kṣatriyavaiśyayor yathākrameṇa pūrvavākyād dviguṇapadopāttapañcāśatpaṇāpekṣayā dviguṇāḥ
                  śatapaṇāḥ, triguṇāḥ sārdhaśatapaṇā daṇḍā veditavyāḥ | śūdrasya brāhmaṇākrośe tāḍanaṃ
                  jihvācchedanaṃ vā bhavati | yathāha <span class="red">manuḥ</span> |
               </p>
               	  
               <p><q class="blue">śataṃ brāhmaṇam ākruśya kṣatriyo daṇḍam arhati |<br />
                     	  vaiśyo 'dhyardhaśataṃ dve vā śūdras tu vadham arhati ||</q> iti | (MDh 8.267)
               </p>
               	  
               <p>viṭśūdrayor api kṣatriyād anantaraikāntarayos tulyanyāyatayā śatam adhyardhaśataṃ
                  ca yathākrameṇa kṣatriyākrośe veditavyam | śūdrasya ca vaiśyākrośe śatam | ānulomyena
                  tu varṇānāṃ kṣatriyaviṭśūdrāṇāṃ brāhmaṇenākrośe kṛte tasmād brāhmaṇākrośanimittāc
                  chataparimitāt kṣatriyadaṇḍāt prativarṇam ardhasyārdhasya hāniṃ kṛtvāvaśiṣṭaṃ pañcāśatpañcaviṃśatisārdhadvādaśapaṇātmakaṃ
                  yathākramaṃ brāhmaṇo daṇḍanīyaḥ | tad uktaṃ <span class="red">manunā</span> |
               </p>
               	  
               <p><q class="blue">pañcāśad brāhmaṇo daṇḍyaḥ kṣatriyasyābhiśaṃsane |<br />
                     	  vaiśye syād ardhapañcāśac chūdre dvādaśako damaḥ |</q>| iti || (MDh 8.268)
               </p>
               	  
               <p>kṣatriyeṇa vaiśye śūdre vākruṣṭe yathākramaṃ pañcāśatpañcaviṃśatikau damau | vaiśyasya
                  ca śūdrākrośe pañcāśad ity ūhanīyam, <q class="blue">brāhmaṇarājanyavat kṣatriyavaiśyayoḥ</q> (GDh 12.14) iti <span class="red">gautama</span>smaraṇāt, <q class="blue">viṭśūdrayor evam eva svajātiṃ prati tattvataḥ</q> (MDh 8.277) iti <span class="red">manu</span>smaraṇāc ca || 2.207 ||
               </p>
               
               	  
               <p class="italic">punar niṣṭurākṣepam adhikṛtyāha |</p>
               
               	  
               <p id="YDh_2.208" class="bold">
                  	    bāhugrīvānetrasakthivināśe vācike damaḥ |<br />
                  	    śatyas tadardhikaḥ pādanāsākarṇakarādiṣu ||
                  	   <span class="ref">YDh_2.208</span></p>
               
               	  
               <p>bāhvādīnāṃ pratyekaṃ vināśe vācike vācā pratipādite <q>tava bāhū chinadmi</q> ity evaṃrūpe śatyaḥ śataparimito daṇḍo veditavyaḥ | pādanāsākarṇakarādiṣu ādigrahaṇāt
                  sphigādiṣu vācike vināśe tadardhikaḥ tasya śatasyārdhaṃ tadardhaṃ tad yasyāsty asau
                  tadardhikaḥ pañcāśatpaṇiko daṇḍo veditavyaḥ || 2.208 ||
               </p>
               
               	  
               <p class="italic">kiṃ ca |</p>
               
               	  
               <p id="YDh_2.209" class="bold">
                  	    aśaktas tu vadann evaṃ daṇḍanīyaḥ paṇān daśa |<br />
                  	    tathā śaktaḥ pratibhuvaṃ dāpyaḥ kṣemāya tasya tu ||
                  	   <span class="ref">YDh_2.209</span></p>
               
               	  
               <p>yaḥ punar jvarādinā kṣīṇaśaktis <q>tvadbāhvādyaṅgabhaṅgaṃ karomi</q> ity evaṃ śapaty asau daśa paṇān daṇḍanīyaḥ | yaḥ punaḥ samarthaḥ kṣīṇaśaktiṃ pūrvavad
                  ākṣipaty asau pūrvoktaśatādidaṇḍottarakālaṃ tasyāśaktasya kṣemārthaṃ pratibhuvaṃ dāpanīyaḥ
                  || 2.209 ||
               </p>
               
               	  
               <p class="italic">tīvrākrośe daṇḍam āha |</p>
               
               	  
               <p id="YDh_2.210" class="bold">
                  	    patanīyakṛte kṣepe daṇḍo madhyamasāhasaḥ |<br />
                  	    upapātakayukte tu dāpyaḥ prathamasāhasam ||
                  	   <span class="ref">YDh_2.210</span></p>
               
               	  
               <p>pātityahetubhir brahmahatyādibhir varṇinām ākṣepe kṛte madhyamasāhasaṃ daṇḍaḥ | upapātakasaṃyukte
                  punar goghnastvam asīty evamādirūpe kṣepe prathamasāhasaṃ daṇḍanīyaḥ || 2.210 ||
               </p>
               
               	  
               <p class="italic">kiṃ ca |</p>
               
               	  
               <p id="YDh_2.211" class="bold">
                  	    traividyanṛpadevānāṃ kṣepa uttamasāhasaḥ |<br />
                  	    madhyamo jātipūgānāṃ prathamo grāmadeśayoḥ ||
                  	   <span class="ref">YDh_2.211</span></p>
               
               	  
               <p>traividyāḥ vedatrayasaṃpannās teṣāṃ rājñāṃ devānāṃ ca kṣepe uttamasāhaso daṇḍaḥ |
                  ye punar brāhmaṇamūrdhāvasiktādijātīnāṃ pūgāḥ saṃghās teṣām ākṣepe madhyamasāhaso
                  daṇḍaḥ | grāmadeśayoḥ pratyekam ākṣepe prathamasāhaso daṇḍo veditavyaḥ || 2.211 ||
               </p>
               
               	  
               <p>iti vākpāruṣyaṃ nāma vivādapadaprakaraṇam</p>
               	
            </div>
            	
            <div id="d1e30202">
               	  
               <h3>atha daṇḍapāruṣyaprakaraṇam</h3>
               
               	  
               <p>saṃprati daṇḍapāruṣyaṃ prastūyate | tatsvarūpaṃ ca <span class="red">nāradeno</span>ktam |
               </p>
               	  
               <p><q class="blue">paragātreṣv abhidroho hastapādāyudhādibhiḥ |<br />
                     	  bhasmādibhiś copaghāto daṇḍapāruṣyam ucyate ||</q> iti | (NSm 15–16.4)
               </p>
               	  
               <p>paragātreṣu sthāvarajaṅgamātmakadravyeṣu hastapādāyudhair ādigrahaṇād grāvādibhir
                  yo 'bhidroho hiṃsanaṃ duḥkhotpādanaṃ tathā bhasmanā ādigrahaṇād rajaḥpaṅkapurīṣādyaiś
                  ca ya upahgātaḥ saṃsparśanarūpaṃ manoduḥkhotpādanaṃ tad ubhayaṃ daṇḍapāruṣyam | daṇḍyate
                  'neneti daṇḍo deyas tena yat pāruṣyaṃ viruddhācaraṇaṃ jaṅgamāder dravyasya tad daṇḍapāruṣyam
                  | tasya cāvagoraṇādikāraṇabhedena traividyam abhidhāya hīnamadhyamottamadravyarūpakarmatraividyāt
                  punas traividyaṃ <span class="red">tena</span>ivoktam |
               </p>
               	  
               <p><q class="blue">tasyāpi dṛṣṭaṃ traividyaṃ hīnamadhyottamakramāt |<br />
                     	  avagoraṇaniḥsaṅgapātanakṣatadarśanaiḥ ||<br />
                     	  hīnamadhyottamānāṃ ca dravyāṇāṃ samatikramāt |<br />
                     	  trīṇy eva sāhasāny āhus tatra kaṇṭakaśodhanam ||</q> iti | (NSm 15–16.5–6)
               </p>
               	  
               <p>niḥsaṅgapātanaṃ niḥśaṅgapraharaṇaṃ | trīṇy eva sāhasāni tripakārāṇy eva | sahasā kṛtāni
                  daṇḍapāruṣyāṇīty arthaḥ | tathā vāgdaṇḍapāruṣyayor ubhayor api dvayoḥ pravṛttakalahayor
                  madhye yaḥ kṣamate tasya na kevalaṃ daṇḍābhāvaḥ kiṃ tu pūjya eva | tathā pūrvaṃ kalahe
                  pravṛttasya daṇḍagurutvam | kalahe ca baddhavairānusandhātur eva daṇḍabhāktvam | tathā
                  tayor dvayor aparādhaviśeṣāparijñāne daṇḍaḥ samaḥ | tathā śvapacādibhir āryāṇām aparādhe
                  kṛte sajjanā eva daṇḍadāpane 'dhikāriṇaḥ, teṣām aśakyatve tān rājā ghātayed eva, nārthaṃ
                  gṛhnīyād ity evaṃ pañca prakārā vidhayas <span class="red">tenai</span>voktāḥ |
               </p>
               	  
               <p><q class="blue">vidhiḥ pañcavidhas tūkta etayor ubhayor api |<br />
                     	  pāruṣye sati saṃrambhād utpanne kruddhayor dvayoḥ ||<br />
                     	  sa manyate yaḥ kṣamate daṇḍabhāgyo 'tivartate |<br />
                     	  pūrvam ākṣārayed yas tu niyataṃ syāt sa doṣabhāk ||<br />
                     	  pañcādyaḥ so 'py asatkārī pūrve tu vinayo guruḥ |<br />
                     	  dvayor āpannayos tulyam anubadhnāti yaḥ punaḥ ||<br />
                     	  sa tayor daṇḍam āpnoti pūrvo vā yadi vetaraḥ |<br />
                     	  pāruṣyadoṣāvṛtayor yugapatsaṃpravṛttayoḥ ||<br />
                     	  viśeṣaś cen na lakṣyate vinayaḥ syāt samastayoḥ |<br />
                     	  śvapākaṣaṇḍacaṇḍālavyaṅgeṣu vadhavṛttiṣu ||<br />
                     	  hastipavrātyadāseṣu gurvācāryanṛpeṣu ca |<br />
                     	  maryādātikrame sadyo ghāta evānuśāsanam ||<br />
                     	  yam eva hy ativarterann ete santaṃ janaṃ nṛṣu |<br />
                     	  sa eva vinayaṃ kuryān nūnaṃ vinayabhāṅ nṛpaḥ ||<br />
                     	  malā hy ete manuṣyāṇāṃ dhanam eṣāṃ malātmakam |<br />
                     	  atas tān ghātayed rājā nārthadaṇḍena daṇḍayet ||</q> iti || (NSm 15–16.7–15)
               </p>
               
               	  
               <p class="italic">evaṃbhūtadaṇḍapāruṣyanirṇayapūrvakatvād daṇḍapraṇayanasya tatsvarūpasaṃdehe nirṇayahetum
                  āha |
               </p>
               
               	  
               <p id="YDh_2.212" class="bold">
                  	    asākṣikahate cihnair yuktibhiś cāgamena ca |<br />
                  	    draṣṭavyo vyavahāras tu kūṭacihnakṛto bhayāt ||
                  	   <span class="ref">YDh_2.212</span></p>
               
               	  
               <p>yadā kaścid rahasy aham anena hata iti rājñe nivedayati tadā cihnair varṇādisvarūpagatair
                  liṅgair yuktyā kāraṇaprayojanaparyālocanātmikayā āgamena janapravādena caśabdād divyena
                  vā kūṭacihnakṛtasaṃbhāvanābhayāt parīkṣā kāryā || 2.212 ||
               </p>
               
               	  
               <p class="italic">evaṃ niścite sādhanaviśeṣeṇa daṇḍaviśeṣam āha |</p>
               
               	  
               <p id="YDh_2.213" class="bold">
                  	    bhasmapaṅkarajaḥsparśe daṇḍo daśapaṇaḥ smṛtaḥ |<br />
                  	    amedhyapārṣṇiniṣṭhyūtasparśane dviguṇas tataḥ ||
                  	   <span class="ref">YDh_2.213</span></p>
               	  
               <p id="YDh_2.214" class="bold">
                  	    sameṣv evaṃ parastrīṣu dviguṇas tūttameṣu ca |<br />
                  	    hīneṣv ardhadamo mohamadādibhir adaṇḍanam ||
                  	   <span class="ref">YDh_2.214</span></p>
               
               	  
               <p>bhasmanā paṅkena reṇunā vā yaḥ paraṃ sparśayaty asau daśapaṇaṃ daṇḍaṃ dāpyaḥ | amedhyam
                  ity aśruśleṣmanakhakeśakarṇaviṭdūṣikābhuktocchiṣṭādikaṃ ca gṛhyate | pārṣṇiḥ pādasya
                  paścimo bhāgaḥ | niṣṭhyūtaṃ mukhaniḥsāritaṃ jalam | taiḥ sparśane tataḥ pūrvād daśapaṇād
                  dviguṇo viṃśatipaṇo daṇḍo veditavyaḥ || purīṣādisparśane punaḥ <span class="red">kātyāyanena</span> viśeṣa uktaḥ |
               </p>
               	  
               <p><q class="blue">chardimūtrapurīṣādyair āpādyaḥ sa caturguṇaḥ |<br />
                     	  ṣaḍguṇaḥ kāyamadhye syān mūrghni tv aṣṭaguṇaḥ smṛtaḥ ||</q> iti | (KSm 784)
               </p>
               	  
               <p>ādyagrahaṇād vasāśukrāsṛṅmajjāno gṛhyante | evaṃbhūtaḥ pūrvokto daṇḍaḥ savarṇaviṣaye
                  draṣṭavyaḥ, parabhāryāsu cāviśeṣeṇa | tathottameṣu svāpekṣayādhikaśrutavṛtteṣu pūrvoktād
                  daśapaṇād viṃśatipaṇāc ca daṇḍād dviguṇo daṇḍo veditavyaḥ | hīneṣu svāpekṣayā nyūnavṛttaśrutādiṣu
                  pūrvoktasyārdhadamaḥ pañcapaṇo daśapaṇaś ca veditavyaḥ | mohaś cittavaikalyam | mado
                  madyapānajanyo 'vasthāviśeṣaḥ | ādigrahaṇād grahāveśādikam | etair yuktena bhasmādisparśane
                  kṛte 'pi daṇḍo na kartavyaḥ || 2.213 || 2.214 ||
               </p>
               
               	  
               <p class="italic">prātilomyāparādhe daṇḍam āha |</p>
               
               	  
               <p id="YDh_2.215" class="bold">
                  	    viprapīḍākaraṃ chedyam aṅgam abrāhmaṇasya tu |<br />
                  	    udgūrṇe prathamo daṇḍaḥ saṃsparśe tu tadardhikaḥ ||
                  	   <span class="ref">YDh_2.215</span></p>
               
               	  
               <p>brāhmaṇānāṃ pīḍākaram abrāhmaṇasya kṣatriyāder yad aṅgaṃ karacaraṇādikaṃ tac chettavyam
                  | kṣatriyavaiśyayor api pīḍāṃ kurvataḥ śūdrasyāṅgacchedanam eva |
               </p>
               	  
               <p><q class="blue">yena kenacid aṅgena hiṃsyāc chreyāṃsam antyajaḥ |<br />
                     	  chettavyaṃ tat tad evāsya tan manor anuśāsanam ||</q> iti | (MDh 8.279)
               </p>
               	  
               <p>dvijātimātrasyāparādhe śūdrasyāṇgacchedavidhānād vaiśyasyāpi kṣatriyāpakāriṇo 'yam
                  eva daṇḍas tulyanyāyatvāt | udgūrṇe vadhārtham udyate śastrādike prathamasāhaso daṇḍo
                  veditavyaḥ | śūdrasya punar udgūrṇe 'pi hastādicchedanam eva,
               </p>
               	  
               <p><q class="blue">pāṇim udyamya daṇḍaṃ vā pāṇicchedanam arhati |</q> (MDh 8.280)
               </p>
               	  
               <p>iti <span class="red">manu</span>smaraṇāt || udgūraṇārthaṃ śastrādisparśane tu tadardhikaḥ prathamasāhasād ardhadaṇḍo
                  veditavyaḥ || bhasmādisaṃsparśe punaḥ kṣatriyavaiśyayoḥ <q>prātilomyāpavādeṣu dviguṇatriguṇā damāḥ</q> (YDh 2.207) iti vākpāruṣyoktanyāyena kalpayam | śūdrasya tatrāpi hastaccheda eva,
               </p>
               	  
               <p><q class="blue">avaniṣṭhīvato darpād dvāv oṣṭhau chedayen nṛpaḥ |<br />
                     	  avamūtrayato meḍhram avaśardhayato gudam ||</q> (MDh 8.282)
               </p>
               	  
               <p>iti <span class="red">manu</span>smaraṇāt || 2.214 ||
               </p>
               
               	  
               <p class="italic">evaṃ prātilomyāparādhe daṇḍam abhidhāya, punaḥ sajātim adhikṛtyāha |</p>
               
               	  
               <p id="YDh_2.216" class="bold">
                  	    udgūrṇe hastapāde tu daśaviṃśatikau damau |<br />
                  	    parasparaṃ tu sarveṣāṃ śastre madhyamasāhasaḥ ||
                  	   <span class="ref">YDh_2.216</span></p>
               
               	  
               <p>haste pāde vā tāḍanārtham udgūrṇe yathākramaṃ daśapaṇo viṃśatipaṇaś ca daṇḍo veditavyaḥ
                  | parasparavadhārthaṃ śāstre udgūrṇe sarveṣāṃ varṇināṃ madhyamasāhaso daṇḍaḥ || 2.216
                  ||
               </p>
               
               	  
               <p class="italic">kiṃ ca |</p>
               
               	  
               <p id="YDh_2.217" class="bold">
                  	    pādakeśāṃśukakarolluñcaneṣu paṇān daśa |<br />
                  	    pīḍākarṣāṃśukāveṣṭapādādhyāse śataṃ damaḥ ||
                  	   <span class="ref">YDh_2.217</span></p>
               
               	  
               <p>pādakeśavastrakarāṇām anyatamaṃ gṛhītvā ya ulluñcati jhaṭity ākarṣayaty asau daśapaṇān
                  daṇḍyaḥ | pīḍā ca karṣaś cāṃśukāveṣtaś ca pādādhyāsaś ca pīḍākarṣāṃśukāveṣṭapādādhyāsaṃ
                  tasmin samuccite śataṃ daṇḍyaḥ | etad uktaṃ bhavati | aṃśukenāveṣṭya gāḍham āpīḍyākṛṣya
                  ca yaḥ pādena ghaṭṭayati taṃ śataṃ paṇān dāpayed iti || 2.217 ||
               </p>
               
               	  
               <p class="italic">kiṃ ca |</p>
               
               	  
               <p id="YDh_2.218" class="bold">
                  	    śoṇitena vinā duḥkhaṃ kurvan kāṣṭhādibhir naraḥ |<br />
                  	    dvātriṃśataṃ paṇān daṇḍyo dviguṇaṃ darśane 'sṛjaḥ ||
                  	   <span class="ref">YDh_2.218</span></p>
               
               	  
               <p>yaḥ punaḥ śoṇitaṃ yathā na dṛśyate tathā mṛdutāḍanaṃ kāṣṭaloṣṭādibhiḥ karoty asau
                  dvātriṃśataṃ paṇān daṇḍyaḥ || yadā punar gāḍhatāḍanena lohitaṃ dṛśyate tadā dvātriṃśato
                  dviguṇaṃ catuḥṣaṣtipaṇān daṇḍanīyaḥ | tvaṅmāṃsāsthibhede punar viśeṣo <span class="red">manunā</span> darśitaḥ |
               </p>
               	  
               <p><q class="blue">tvagbhedakaḥ śataṃ daṇḍyo lohitasya ca darśakaḥ |<br />
                     	  māṃsabhettā tu ṣaṇniṣkān pravāsyas tv asthibhedakaḥ ||</q> iti || (MDh 8.284) 2.218 ||
               </p>
               
               	  
               <p class="italic">kiṃ ca |</p>
               
               	  
               <p id="YDh_2.219" class="bold">
                  	    karapādadato bhaṅge chedane karṇanāsayoḥ |<br />
                  	    madhyo daṇḍo vraṇodbhede mṛtakalpahate tathā ||
                  	   <span class="ref">YDh_2.219</span></p>
               
               	  
               <p>karapādadantasya pratyekaṃ bhaṅge karṇanāsasya ca pratyekaṃ chedane rūḍhavraṇasyodbhedane
                  mṛtakalpo yathā bhavati tathā hate tāḍite madhyamasāhaso veditavyaḥ | anubandhādinā
                  viṣayasya sāmyamatrāpādanīyam || 2.219 ||
               </p>
               
               	  
               <p class="italic">kiṃ ca |</p>
               
               	  
               <p id="YDh_2.220" class="bold">
                  	    ceṣṭābhojanavāgrodhe netrādipratibhedane |<br />
                  	    kandharābāhusakthnāṃ ca bhaṅge madhyamasāhasaḥ ||
                  	   <span class="ref">YDh_2.220</span></p>
               
               	  
               <p>gamanabhojanabhāṣaṇanirodhe netrasya ādigrahaṇāj jihvāyāś ca pratibhedane | kandharā
                  grīvā, bāhuḥ prasiddhaḥ, sakthi ūrus teṣāṃ pratyekaṃ bhañjane madhyamasāhaso daṇḍaḥ
                  || 2.220 ||
               </p>
               
               	  
               <p class="italic">api ca |</p>
               
               	  
               <p class="bold">ekaṃ ghnatāṃ bahūnāṃ ca yathoktād dviguṇo damaḥ | <span class="ref">YDh_2.221ab</span></p>
               
               	  
               <p>yadā punar bahavo militā ekasyāṅgabhaṅgādikaṃ kurvanti tadā yasmin yasmin aparādhe
                  yo yo daṇḍa uktas tatra tasmād dviguṇo daṇḍaḥ pratyekaṃ veditavyaḥ | atikrūratvāt
                  teṣāṃ prātilomyānulomyāparādhayor apy etasyaiva savarṇaviṣaye 'bhihitasya daṇḍajātasya
                  vākpāruṣyoktakrameṇa hāniṃ vṛddhiṃ ca kalpayet,
               </p>
               	  
               <p><q class="blue">vākpāruṣye ya evoktaḥ pratilomyānulomataḥ |<br />
                     	  sa eva daṇḍapāruṣye dāpyo rājñā yathākramam ||</q> (KSm 786)
               </p>
               	  
               <p>iti <span class="red">smaraṇāt</span> ||
               </p>
               
               	  
               <p class="italic">kiṃ ca |</p>
               
               	  
               <p class="bold">kalahāpahṛtaṃ deyaṃ daṇḍaś ca dviguṇas tataḥ || <span class="ref">YDh_2.221cd</span></p>
               
               	  
               <p>kalahe vartamāne yad yenāpahṛtaṃ tat tena pratyarpaṇīyam | apahṛtadravyād dviguṇaś
                  cāpahāranimitto daṇḍo deyaḥ || 2.221 ||
               </p>
               
               	  
               <p class="italic">kiṃ ca |</p>
               
               	  
               <p id="YDh_2.222" class="bold">
                  	    duḥkham utpādayed yas tu sa samutthānajaṃ vyayam |<br />
                  	    dāpyo daṇḍaṃ ca yo yasmin kalahe samudāhṛtaḥ ||
                  	   <span class="ref">YDh_2.222</span></p>
               
               	  
               <p>yo yasya tāḍanād duḥkham utpādayet sa tasya vraṇaropaṇādau auṣadhārthaṃ pathyārthaṃ
                  ca yo vyayaḥ kriyate taṃ dadyāt | samutthānaṃ vraṇaropaṇam | yasmin kalahe yo daṇḍas
                  taṃ ca dadyān na punaḥ samutthānajavyayamātram || 2.222 ||
               </p>
               
               	  
               <p class="italic">paragātrābhidrohe daṇḍam uktvānantaraṃ bahiraṅgārthanāśe daṇḍam āha |</p>
               
               	  
               <p id="YDh_2.223" class="bold">
                  	    abhighāte tathā chede bhede kuḍyāvapātane |<br />
                  	    paṇān dāpyaḥ pañca daśa viṃśatiṃ tadvyayaṃ tathā ||
                  	   <span class="ref">YDh_2.223</span></p>
               
               	  
               <p>mudgarādinā kuḍyasyābhighāte vidāraṇe dvidhākaraṇe ca yathākramaṃ pañcapaṇo daśapaṇo
                  viṃśatipaṇaś ca daṇḍo veditavyaḥ | avapātane punaḥ kuḍyasyaite trayo daṇḍāḥ samuccitā
                  grāhyāḥ | punaḥ kuḍyasaṃpādanārthaṃ ca dhanaṃ svāmine dadyāt || 2.223 ||
               </p>
               
               	  
               <p class="italic">api ca |</p>
               
               	  
               <p id="YDh_2.224" class="bold">
                  	    duḥkhotpādi gṛhe dravyaṃ kṣipan prāṇaharaṃ tathā |<br />
                  	    ṣoḍaśādyaḥ paṇān dāpyo dvitīyo madhyamaṃ damam ||
                  	   <span class="ref">YDh_2.224</span></p>
               
               	  
               <p>paragṛhe duḥkhajanakaṃ kaṇṭakādi dravyaṃ prakṣipan ṣoḍaśapaṇān daṇḍyaḥ | prāṇaharaṃ
                  punar viṣabhujaṅgādikaṃ prakṣipan madhyamasāhasaṃ daṇḍyaḥ || 2.224 ||
               </p>
               
               	  
               <p class="italic">paśvabhidrohe daṇḍam āha |</p>
               
               	  
               <p id="YDh_2.225" class="bold">
                  	    duḥkhe ca śoṇitotpāde śākhāṅgacchedane tathā |<br />
                  	    daṇḍaḥ kṣudrapaśūnāṃ tu dvipaṇaprabhṛtiḥ kramāt ||
                  	   <span class="ref">YDh_2.225</span></p>
               
               	  
               <p>kṣudrāṇāṃ paśunām ajāvikahariṇaprāyāṇāṃ tāḍanena duḥkhotpādane asṛkstrāvaṇe śākhāṅgacchedane,
                  śākhāśabdena cātra prāṇasaṃcārarahitaṃ śṛṅgādikaṃ lakṣyate, aṅgāni karacaraṇaprabhṛtīni,
                  śākhā cāṅgaṃ ca śākhāṅgaṃ, tasya chedane dvipaṇaprabhṛtirdaṇḍaḥ | dvau paṇau yasya
                  daṇḍasya sa dvipaṇaḥ | dvipaṇaḥ prabhṛtir ādir yasya daṇḍagaṇasyāsau dvipaṇaprabhṛtiḥ
                  | sa ca daṇḍagaṇo dvipaṇaś catuḥpaṇaḥ ṣaṭpaṇo 'ṣṭapaṇa ityevaṃrūpo na punar dvipaṇas
                  tripaṇaś catuṣpaṇaḥ pañcapaṇa iti | katham iti ced, ucyate | aparādhagurutvāt tāvat
                  prathamadaṇḍād gurutaram uparitanaṃ daṇḍatritayam avagamyate | tatra cāśrutatritvādisaṃkhyāśrayaṇād
                  varaṃ śrutidvisaṃkhyāyā evābhyāsāśrayaṇena gurutvasaṃpādanam iti niravadyam || 2.224
                  ||
               </p>
               
               	  
               <p class="italic">kiṃ ca |</p>
               
               	  
               <p id="YDh_2.226" class="bold">
                  	    liṅgasya chedane mṛtyau madhyamo mūlyam eva ca |<br />
                  	    mahāpaśūnām eteṣu sthāneṣu dviguṇo damaḥ ||
                  	   <span class="ref">YDh_2.226</span></p>
               
               	  
               <p>teṣāṃ kṣudrapaśūnaṃ liṅgachedane maraṇe ca madhyamasāhaso daṇḍaḥ | svāmine ca mūlyaṃ
                  dadyāt | mahāpaśūnāṃ punar gogajavājiprabhṛtīnām eteṣu sthāneṣu tāḍanalohitasrāvaṇādiṣu
                  nimitteṣu pūrvoktād daṇḍād dviguṇo daṇḍo veditavyaḥ || 2.226 ||
               </p>
               
               	  
               <p class="italic">sthāvarābhidrohe daṇḍam āha |</p>
               
               	  
               <p id="YDh_2.227" class="bold">
                  	    prarohiśākhināṃ śākhāskandhasarvavidāraṇe |<br />
                  	    upajīvyadrumāṇāṃ ca viṃśater dviguṇo damaḥ ||
                  	   <span class="ref">YDh_2.227</span></p>
               
               	  
               <p>prarohā aṅkurās tadvantyaḥ śākhāḥ prarohiṇyaḥ yāś chinnāḥ punar uptāḥ pratikāṇḍaṃ
                  prarohanti tāḥ śākhā yeṣāṃ vaṭādīnāṃ te prarohiśākhinas teṣāṃ śākhācchedane | yato
                  mūlaśākhā nirgacchanti sa skandhas tasya chedane samūlavṛkṣacchedane ca yathākramaṃ
                  viṃśatipaṇadaṇḍād ārabhya pūrvasmāt pūrvasmād uttarottaro daṇḍo dviguṇaḥ | etad uktaṃ
                  bhavati | viṃśatipaṇaś catvāriṃśatpaṇo 'śītipaṇa ity evaṃ trayo daṇḍā yathākramaṃ
                  śākhācchedanādiṣv aparādheṣu bhavantīti | aprarohiśākhinām apy upajīvyavṛkṣāṇām āmrādīnāṃ
                  pūrvokteṣu sthāneṣu pūrvoktā eva daṇḍā anupajīvyāprarohiśākhiṣu punar vṛkṣeṣu kalpyāḥ
                  || 2.227 ||
               </p>
               
               	  
               <p class="italic">vṛkṣaviśeṣaṃ praty āha |</p>
               
               	  
               <p id="YDh_2.228" class="bold">
                  	    caityaśmaśānasīmāsu puṇyasthāne surālaye |<br />
                  	    jātadrumāṇāṃ dviguṇo damo vṛkṣe ca viśrute ||
                  	   <span class="ref">YDh_2.228</span></p>
               
               	  
               <p>caityādiṣu jātānāṃ vṛkṣāṇāṃ śākhācchedanādiṣu pūrvoktād daṇḍād dviguṇaḥ | viśrute
                  ca pippalapalāśādike dviguṇo daṇḍaḥ || 2.228 ||
               </p>
               
               	  
               <p class="italic">gulmādīn praty āha |</p>
               
               	  
               <p id="YDh_2.229" class="bold">
                  	    gulmagucchakṣupalatāpratānauṣadhivīrudhām |<br />
                  	    pūrvasmṛtād ardhadaṇḍaḥ sthāneṣūkteṣu kartane ||
                  	   <span class="ref">YDh_2.229</span></p>
               
               	  
               <p>gulmā anatidīrganibiḍalatā mālatyādayaḥ | gucchā avallīrūpā asaralaprāyāḥ kuraṇṭakādayaḥ
                  | kṣupāḥ karavīrādayaḥ saralaprāyāḥ | latā dīrghayāyinyo drākṣātimuktāprabhṛtayaḥ
                  | pratānāḥ kāṇḍapraroharahitāḥ saralayāyinyaḥ sārivāprabhṛtayaḥ | oṣadhyaḥ phalapākāvasānāḥ
                  śāliprabhṛtayaḥ | vīrudhaḥ chinnā api yā vividhaṃ prarohanti tāḥ guḍūcīprabhṛtayaḥ
                  | eteṣāṃ pūrvokteṣu sthāneṣu vikartane chedane pūrvoktād daṇḍād ardhadaṇḍo veditavyaḥ
                  || 2.229 ||
               </p>
               
               	  
               <p>iti daṇḍapāruṣyaprakaraṇam</p>
               	
            </div>
            	
            <div id="d1e30701">
               	  
               <h3>atha sāhasaprakaraṇam</h3>
               
               	  
               <p class="italic">saṃprati sāhasaṃ nāma vivādapadaṃ vyācikhyāsus tallakṣaṇaṃ tāvad āha |</p>
               
               	  
               <p class="bold">sāmānyadravyaprasabhaharaṇāt sāhasaṃ smṛtam | <span class="ref">YDh_2.230ab</span></p>
               
               	  
               <p>sāmānyasya sādhāraṇasya yatheṣtaṃ viniyogānarhatvāviśeṣeṇa parakīyasya vā dravyasyāpaharaṇaṃ
                  sāhasam | kutaḥ | prasabhaharaṇāt prasahya haraṇāt | balāvaṣṭambhena haraṇād iti yāvat
                  | etad uktaṃ bhavati | rājadaṇḍaṃ janakrośaṃ collaṅghya rājapuruṣetarajanasamakṣaṃ
                  yat kiṃcin māraṇaharaṇaparadārapradharṣaṇādikaṃ kriyate tat sarvaṃ sāhasam iti sāhasalakṣaṇam
                  | ataḥ sādhāraṇadhanaparadhanayor haraṇasyāpi balāvaṣṭambhena kriyamāṇatvāt sāhasatvam
                  iti | <span class="red">nāraden</span>āpi sāhasasya svarūpaṃ vivṛtam |
               </p>
               	  
               <p><q class="blue">sahasā kriyate karma yat kiṃcid baladarpitaiḥ |<br />
                     	  tat sāhasam iti proktaṃ saho balam ihocyate ||</q> iti | (NSm 14.1)
               </p>
               	  
               <p>tad idaṃ sāhasaṃ cauryavāgdaṇḍapāruṣyastrīsaṃgrahaṇīṣu vyāsaktam api baladarpāvaṣṭambhopādhito
                  bhidyate iti daṇḍātirekārthaṃ pṛthagabhidhānam | tasya ca daṇḍavaicitryapratipādanārthaṃ
                  prathamādibhedena traividyam abhidhāya tallakṣaṇaṃ <span class="red">tenai</span>va vivṛtaṃ |
               </p>
               	  
               <p><q class="blue">tat punas trividhaṃ jñeyaṃ prathamaṃ madhyamaṃ tathā |<br />
                     	  uttamaṃ ceti śāstreṣu tasyoktaṃ lakṣaṇaṃ pṛthak ||<br />
                     	  phalamūlodakādīnāṃ kṣetropakaraṇasya ca |<br />
                     	  bhaṅgākṣepopamardādyaiḥ prathamaṃ sāhasaṃ smṛtam ||<br />
                     	  vāsaḥpaśvannapānānām gṛhopakaraṇasya ca |<br />
                     	  etenaiva prakāreṇa madhyamaṃ sāhasaṃ smṛtam ||<br />
                     	  vyāpādo viṣaśastrādyaiḥ paradārapradharṣaṇam |<br />
                     	  prāṇoparodhi yac cānyad uktam uttamasāhasam ||<br />
                     	  tasya daṇḍaḥ kriyāpekṣaḥ prathamasya śatāvaraḥ |<br />
                     	  madhyamasya tu śāstrajñair dṛṣṭaḥ pañcaśatāvaraḥ ||<br />
                     	  uttame sāhase daṇḍaḥ sahasrāvara iṣate |<br />
                     	  vadhaḥ sarvasvaharaṇaṃ purān nirvāsanāṅkane |<br />
                     	  tadaṅgaccheda ity ukto daṇḍa uttamasāhase ||</q> iti || (NSm 14.2–7)
               </p>
               	  
               <p>vadhādayaś cāparādhatāratamyād uttamasāhase samastā vyastā vā yojyāḥ ||</p>
               
               	  
               <p class="italic">tatra paradravyāpaharaṇarūpe sāhase daṇḍam āha |</p>
               
               	  
               <p class="bold">tanmūlyād dviguṇo daṇḍo nihnave tu caturguṇaḥ || <span class="ref">YDh_2.230cd</span></p>
               
               	  
               <p>tasyāpahṛtadravyasya mūlyāt dviguṇo daṇḍaḥ | yaḥ punaḥ sāhasaṃ kṛtvā nāham akārṣam
                  iti nihnute tasya mūlyāc caturguṇo daṇḍo bhavati | etasmād eva viśeṣadaṇḍavidhānāt
                  prathamasāhasādisāmānyadaṇḍavidhānam apahāravyatiriktaviṣayaṃ gamyate || 2.230 ||
               </p>
               
               	  
               <p class="italic">sāhasikasya prayojayitāraṃ praty āha |</p>
               
               	  
               <p id="YDh_2.231" class="bold">
                  	    yaḥ sāhasaṃ kārayati sa dāpyo dviguṇaṃ damam |<br />
                  	    yaś caivam uktvāhaṃ dātā kārayet sa caturguṇam ||
                  	   <span class="ref">YDh_2.231</span></p>
               
               	  
               <p>yas tu <q>sāhasaṃ kuru</q> ity evam uktvā kārayaty asau sāhasikād daṇḍād dviguṇaṃ daṇḍaṃ dāpyaḥ | yaḥ punaḥ
                  <q>ahaṃ tubhyaṃ dhanaṃ dāsyāmi, tvaṃ kuru</q> ity evam uktvā sāhasaṃ kārayati, sa caturguṇaṃ daṇḍaṃ dāpyo 'nubandhātiśayāt || 2.231
                  ||
               </p>
               
               	  
               <p class="italic">sāhasikaviśeṣaṃ praty āha |</p>
               
               	  
               <p id="YDh_2.232" class="bold">
                  	    arghyākṣepātikramakṛd bhrātṛbhāryāprahārakaḥ |<br />
                  	    saṃdiṣṭasyāpradātā ca samudragṛhabhedakṛt ||
                  	   <span class="ref">YDh_2.232</span></p>
               	  
               <p id="YDh_2.233" class="bold">
                  	    sāmantakulikādīnām apakārasya kārakaḥ |<br />
                  	    pañcāśatpaṇiko daṇḍa eṣām iti viniścayaḥ ||
                  	   <span class="ref">YDh_2.233</span></p>
               
               	  
               <p>arghyasyārghārhasyācāryāder ākṣepam ājñātikramaṃ ca yaḥ karoti, yaś ca bhrātṛbhāryāṃ
                  tāḍayati tathā saṃdiṣṭasya pratiśrutasyārthasyāpradātā yaś ca mudritaṃ gṛham udghāṭayati
                  tathā svagṛhe kṣetrādisaṃsaktagṛhakṣetrādisvāmināṃ kulikānāṃ svakulodbhavānāṃ ādi
                  grahaṇāt svagrāmyasvadeśīyānāṃ ca yo 'pakartā, te sarve pañcāśatpaṇaparimitena daṇḍena
                  daṇḍanīyāḥ || 2.232 || 2.233 ||
               </p>
               
               
               	  
               <p class="italic">kiṃ ca |</p>
               	  
               <p id="YDh_2.234" class="bold">
                  	    svacchandavidhavāgāmī vikruṣṭe 'nabhidhāvakaḥ |<br />
                  	    akāraṇe ca vikroṣṭā caṇḍālaś cottamān spṛśet ||
                  	   <span class="ref">YDh_2.234</span></p>
               	  
               <p id="YDh_2.235" class="bold">
                  	    śūdrapravrajitānāṃ ca daive pitrye ca bhojakaḥ |<br />
                  	    ayuktaṃ śapathaṃ kurvann ayogyo yogyakarmakṛt ||
                  	   <span class="ref">YDh_2.235</span></p>
               	  
               <p id="YDh_2.236" class="bold">
                  	    vṛṣakṣudrapaśūnāṃ ca puṃstvasya pratighātakṛt |<br />
                  	    sādhāraṇasyāpalāpī dāsīgarbhavināśakṛt ||
                  	   <span class="ref">YDh_2.236</span></p>
               	  
               <p id="YDh_2.237" class="bold">
                  	    pitṛputrasvasṛbhrātṛdaṃpatyācāryaśiṣyakāḥ |<br />
                  	    eṣām apatitānyonyatyāgī ca śatadaṇḍabhāk ||
                  	   <span class="ref">YDh_2.237</span></p>
               
               	  
               <p>niyogaṃ vinā yaḥ svecchayā vidhavāṃ gacchati. caurādibhayākulair vikruṣṭe ca yaḥ śakto
                  'pi nābhidhāvati, yaś ca vṛṭhākroṣaṃ karoti, yaś ca caṇḍālo brāhmaṇādīn spṛśati, yaś
                  ca śūdrapravrajitān digambarādīn daive pitrye ca karmaṇi bhojayati, yaś cāyuktaṃ <q>mātaraṃ gamiṣyāmi</q> ity evaṃ śapathaṃ karoti, tathā yaś ca ayogya eva śūdrādiyogyakarmādhyayanādi karoti,
                  vṛṣo balīvardaḥ kṣudrapaśavo 'jādayas teṣāṃ puṃstvasya prajananaśakter vināśakaḥ,
                  vṛkṣakṣudrapaśūnām iti pāṭhe hiṃgvādyauṣadhaprayogeṇa vṛkṣādeḥ phalaprasūnānāṃ pātayitā,
                  sādhāraṇam apalapati sādhāraṇadravyasya ca vañcakaḥ, dāsīgarbhasya ca pātayitā, ye
                  ca pitrādayo 'patitā eva santo 'nyonyaṃ tyajanti, te sarve pratyekaṃ paṇaśataṃ daṇḍārhā
                  bhavanti || 2.234-237 ||
               </p>
               
               	  
               <p>iti sāhasaprakaraṇam ||</p>
               	
            </div>
            	
            <div id="d1e30893">
               	  
               <p class="italic">sāhasaprasaṅgāt tatsadṛśāparādheṣu nirṇejakādīnāṃ daṇḍam āha |</p>
               
               	  
               <p id="YDh_2.238" class="bold">
                  	    vasānas trīn paṇān daṇḍyo nejakas tu parāṃśukam |<br />
                  	    vikrayāvakrayādhānayāciteṣu paṇān daśa ||
                  	   <span class="ref">YDh_2.238</span></p>
               
               	  
               <p>nejako vastrasya dhāvakaḥ, sa yadi nirṇejanārthaṃ samarpitāni vāsāṃsi svayam ācchādayati
                  tadāsau paṇatrayaṃ daṇḍyaḥ | yaḥ punas tāni vikrīṇīte avakrayaṃ vā <q>etāvat kālam upabhogārthaṃ vastraṃ dīyate mahyam etāvad dhanaṃ deyam</q> ity evaṃ bhāṭakena yo dadāti, ādhitvaṃ vā nayati, svasuhṛdbhyo yācitaṃ vā dadāti,
                  asau pratyaparādhaṃ daśapaṇān daṇḍanīyaḥ | tāni ca vastrāṇi ślakṣṇaśālmalīphalake
                  kṣālanīyāni na pāṣāṇe na ca vyatyasanīyāni na ca svagṛhe vāsayitavyāni, itarathā daṇḍyaḥ,
               </p>
               	  
               <p><q class="blue">śālmalīphalake ślakṣṇe nijyād vāsāṃsi nejakaḥ |<br />
                     	  na ca vāsāṃsi vāsobhir nirharen na ca vāsayet ||</q> (MDh 8.396)
               </p>
               	  
               <p>iti <span class="red">manu</span>smaraṇāt || yadā punaḥ pramādāt tāni nāśayati tadā <span class="red">nāradeno</span>ktaṃ draṣṭavyam |
               </p>
               	  
               <p><q class="blue">mūlyāṣṭabhāgo hīyeta sakṛddhautasya vāsasaḥ |<br />
                     	  dviḥ pādas tris tṛtīyāṃ śaś caturdhaute 'rdham eva ca ||<br />
                     	  ardhakṣayāt tu parataḥ pādāṃśāpacayaḥ kramāt |<br />
                     	  yāvat kṣīṇadaśaṃ jīrṇaṃ jīrṇasyāniyamaḥ kṣayaḥ ||</q> iti | (NSm 9.8–9)
               </p>
               	  
               <p>aṣṭapaṇakrītasya sakṛddhautasya vastrasya nāśitasyāṣṭamabhāgapaṇonaṃ mūlyaṃ deyam
                  | dvirdhautasya tu pādonaṃ paṇadvayonaṃ trirdhautasya punas tṛtīyāṃśanyūnam | caturdhautasyārdhaṃ
                  paṇacatuṣṭayaṃ deyam | tataḥ paraṃ pratinirṇejanam avaśiṣṭaṃ mūlyaṃ pādapādāpacayena
                  deyam | yāvaj jīrṇasya punar nāśitasyecchāto mūlyadānakalpanam || 2.238 ||
               </p>
               
               	  
               <p id="YDh_2.239" class="bold">
                  	    pitāputravirodhe tu sākṣiṇāṃ tripaṇo damaḥ |<br />
                  	    antare ca tayor yaḥ syāt tasyāpy aṣṭaguṇo damaḥ ||
                  	   <span class="ref">YDh_2.239</span></p>
               
               	  
               <p>pitāputrayoḥ kalahe yaḥ sākṣyam aṅgīkaroti na punaḥ kalahaṃ nivārayaty asau paṇatrayaṃ
                  daṇḍyaḥ | yaś ca tayoḥ sapaṇe vivāde paṇadāne pratibhūr bhavaty asau cakārāt tayor
                  yaḥ kalahaṃ vardhayati so 'pi tripaṇād aṣṭaguṇaṃ caturviṃśatipaṇān daṇḍanīyaḥ | dampatyādiṣvayam
                  eva daṇḍo 'nusaraṇīyaḥ || 2.239 ||
               </p>
               
               	  
               <p id="YDh_2.240" class="bold">
                  	    tulāśāsanamānānāṃ kūṭakṛn nāṇakasya ca |<br />
                  	    ebhiś ca vyavahartā yaḥ sa dāpyo damam uttamam ||
                  	   <span class="ref">YDh_2.240</span></p>
               
               	  
               <p>tulā tolanadaṇḍaḥ | śāsanaṃ pūrvoktam | mānaṃ prasthadroṇādi | nāṇakaṃ mudrādicihnitaṃ
                  drammaniṣkādi | eteṣāṃ yaḥ kūṭakṛt deśaprasiddhaparimāṇād anyathā nyūnatvam ādhikyaṃ
                  vā drammāder avyavahārikamudrātvaṃ tāmrādigarbhatvaṃ vā karoti yaś ca taiḥ kūṭair
                  jānan api vyavaharati tāv ubhau pratyekam uttamasāhasaṃ daṇḍanīyau || 2.240 ||
               </p>
               
               	  
               <p class="italic">nāṇakaparīkṣiṇaṃ praty āha |</p>
               
               	  
               <p id="YDh_2.241" class="bold">
                  	    akūṭaṃ kūṭakaṃ brūte kūṭaṃ yaś cāpy akūṭakam |<br />
                  	    sa nāṇakaparīkṣī tu dāpya uttamasāhasam ||
                  	   <span class="ref">YDh_2.241</span></p>
               
               	  
               <p>yaḥ punar nāṇakaparīkṣī tāmrādigarbham eva drammādikaṃ samyag iti brūte samyak vā
                  kūṭakam ity asāv uttamasāhasaṃ daṇḍyaḥ || 2.241 ||
               </p>
               
               	  
               <p class="italic">cikitsakaṃ praty āha |</p>
               
               	  
               <p id="YDh_2.242" class="bold">
                  	    bhiṣaṅ mithyācaran daṇḍyas tiryakṣu prathamaṃ damam |<br />
                  	    mānuṣe madhyamaṃ rājapuruṣeṣūttamaṃ damam ||
                  	   <span class="ref">YDh_2.242</span></p>
               
               	  
               <p>yaḥ punar bhiṣak mithyā āyurvedānabhijña eva jīvanārthaṃ cikitsitajño 'ham iti tiryaṅmanuṣyarājapuruṣeṣu
                  cikitsām ācaraty asau yathākrameṇa prathamamadhyamottamasāhasān daṇḍanīyaḥ | tatrāpi
                  tiryagādiṣu mūlyaviśeṣeṇa varṇaviśeṣeṇa rājapratyāsattiviśeṣeṇa daṇḍānāṃ laghugurubhāvaḥ
                  kalpanīyaḥ || 2.242 ||
               </p>
               
               	  
               <p id="YDh_2.243" class="bold">
                  	    abandhyaṃ yaś ca badhnāti baddhaṃ yaś ca pramuñcati |<br />
                  	    aprāptavyavahāraṃ ca sa dāpyo damam uttamam ||
                  	   <span class="ref">YDh_2.243</span></p>
               
               	  
               <p>yaḥ punar bandhanānarham anaparādhinaṃ rājājñayā vinā badhnāti | yaś ca baddhaṃ vyavahārārtham
                  āhūtaṃ anivṛttavyavahāraṃ cotsṛjaty asau uttamasāhasaṃ dāpyaḥ || 2.243 ||
               </p>
               
               	  
               <p id="YDh_2.244" class="bold">
                  	    mānena tulayā vāpi yo 'ṃśam aṣṭamakaṃ haret |<br />
                  	    daṇḍaṃ sa dāpyo dviśataṃ vṛddhau hānau ca kalpitam ||
                  	   <span class="ref">YDh_2.244</span></p>
               
               	  
               <p>yaḥ punar vaṇik vrīhikārpāsādeḥ paṇyasyāṣṭamam aṃśaṃ kūṭamānena kūṭatulayā vā anyathāpaharaty
                  asau paṇānāṃ dviśataṃ daṇḍanīyaḥ | apahṛtasya dravyasya punar vṛddhau hānau ca daṇḍasyāpi
                  vṛddhihānī kalpye || 2.244 ||
               </p>
               
               	  
               <p id="YDh_2.245" class="bold">
                  	    bheṣajasnehalavaṇagandhadhānyaguḍādiṣu |<br />
                  	    paṇyeṣu prakṣipan hīnaṃ paṇān dāpyas tu ṣoḍaśa ||
                  	   <span class="ref">YDh_2.245</span></p>
               
               	  
               <p>bheṣajam auṣadhadravyam | sneho ghṛtādiḥ | lavaṇaṃ prasiddham | gandhadravyam uśīrādi
                  | dhānyaguḍau prasiddhau | ādiśabdād dhiṅgumarīcādi | eteṣv asāradravyaṃ vikrayārthaṃ
                  miśrayataḥ ṣoḍaśapaṇo daṇḍaḥ || 2.245 ||
               </p>
               
               	  
               <p class="italic">kiṃ ca |</p>
               
               	  
               <p id="YDh_2.246" class="bold">
                  	    mṛccarmamaṇisūtrāyaḥkāṣṭhavalkalavāsasām |<br />
                  	    ajātau jātikaraṇe vikreyāṣṭaguṇo damaḥ ||
                  	   <span class="ref">YDh_2.246</span></p>
               
               	  
               <p>na vidyate bahumūlyā jātir yasmin mṛccarmādike tad ajāti, tasmin jātikaraṇe vikrayārthaṃ
                  gandhavarṇarasāntarasaṃcāraṇena bahūmūlyajātīyasādṛśyasaṃpādanena | yathā mallikāmodasaṃcāreṇa
                  mṛttikāyāṃ sugandhāmalakam iti | mārjāracarmaṇi varṇotkarṣāpādanena vyāghracarmeti
                  sphaṭikamaṇau varṇāntarakaraṇena padmarāga iti | kārpāsike sūtre guṇotkarṣādhānena
                  paṭṭasūtram iti | kālāyase varṇotkarṣādhānena rajatam iti | bilvakāṣṭe candanāmodasaṃcāreṇa
                  candanam iti | kaṅkole tvagākhyaṃ lavaṅgam iti | kārpāsike vāsasi guṇotkarṣādhanena
                  kauśeyam iti | vikreyasyāpāditasādṛśyamṛccarmādeḥ paṇyasyāṣṭaguṇo daṇḍo veditavyaḥ
                  || 2.246
               </p>
               
               	  
               <p id="YDh_2.247" class="bold">
                  	    samudgaparivartaṃ ca sārabhāṇḍaṃ ca kṛtrimam |<br />
                  	    ādhānaṃ vikrayaṃ vāpi nayato daṇḍakalpanā ||
                  	   <span class="ref">YDh_2.247</span></p>
               	  
               <p id="YDh_2.248" class="bold">
                  	    bhinne paṇe ca pañcāśat paṇe tu śatam ucyate |<br />
                  	    dvipaṇe dviśato daṇḍo mūlyavṛddhau ca vṛddhimān ||
                  	   <span class="ref">YDh_2.248</span></p>
               
               	  
               <p>mudgaṃ pidhānaṃ mudgena saha vartata iti samudgaṃ karaṇḍakaṃ parivartanaṃ vyatyāsaḥ
                  | yo 'nyad eva muktānāṃ pūrṇaṃ karaṇḍakaṃ darśayitvā hastalāghavenānyad eva sphaṭikānāṃ
                  pūrṇaṃ karaṇḍakaṃ samarpayati yaś ca sārabhāṇḍakaṃ kastūrikādikaṃ kṛtrimaṃ kṛtvā vikrayam
                  ādhiṃ vā nayati tasya daṇḍakalpanā vakṣyamāṇā veditavyā | kṛtrimakastūrikāder mūlyabhūte
                  paṇe bhinne nyūne | nyūnapaṇamūlya iti yāvat | tasmin kṛtrime vikrīte pañcāśatpaṇo
                  daṇḍaḥ | paṇamūlye punaḥ śatam | dvipaṇamūlye dviśato daṇḍa ity evaṃ mūlyavṛddhau
                  daṇḍavṛddhir unneyā || 2.247 || 2.248 ||
               </p>
               
               	  
               <p class="italic">vaṇijaḥ praty āha |</p>
               
               	  
               <p id="YDh_2.249" class="bold">
                  	    sambhūya kurvatām arghaṃ sabādhaṃ kāruśilpinām |<br />
                  	    arghasya hrāsaṃ vṛddhiṃ vā jānato dama uttamaḥ ||
                  	   <span class="ref">YDh_2.249</span></p>
               
               	  
               <p>rājanirūpitārghasya hrāsaṃ vṛddhiṃ vā jānanto 'pi vaṇijaḥ saṃbhūya militvā kārūṇāṃ
                  rajakādīnāṃ śilpināṃ citrakārādīnāṃ sabādhaṃ pīḍākaram arghāntaraṃ lābhalobhāt kurvantaḥ
                  paṇasahasraṃ daṇḍanīyāḥ || 2.249 ||
               </p>
               
               	  
               <p class="italic">kiṃ ca |</p>
               
               	  
               <p id="YDh_2.250" class="bold">
                  	    sambhūya vaṇijāṃ paṇyam anargheṇoparundhatām |<br />
                  	    vikrīṇatāṃ vā vihito daṇḍa uttamasāhasaḥ ||
                  	   <span class="ref">YDh_2.250</span></p>
               
               	  
               <p>ye punar vaṇijo militvā deśāntarād āgataṃ paṇyam anargheṇa hīnamūlyena prārthayamānā
                  uparundhanti mahārgheṇa vā vikrīṇate teṣām uttamasāhaso daṇḍo vihito <span class="red">manv</span>ādibhiḥ || 2.250 ||
               </p>
               
               	  
               <p class="italic">kena punar argheṇa paṇitavyam ity ata āha |</p>
               
               	  
               <p id="YDh_2.251" class="bold">
                  	    rājani sthāpyate yo 'rghaḥ pratyahaṃ tena vikrayaḥ |<br />
                  	    krayo vā niḥsravas tasmād vaṇijāṃ lābhakṛt smṛtaḥ ||
                  	   <span class="ref">YDh_2.251</span></p>
               
               	  
               <p>rājani saṃnihite sati yas tenārghaḥ sthāpyate nirūpyate tenārgheṇa pratidinaṃ krayo
                  vikrayo vā kāryaḥ | nirgataḥ sravo niḥsravo viśeṣas tasmād rājanirūpitārghād yo niḥsravaḥ
                  sa eva vaṇijāṃ lābhakārī na punaḥ svacchandaparikalpitāt | <span class="red">manunā</span> cārghakaraṇe viśeṣo darśitaḥ |
               </p>
               	  
               <p><q class="blue">pañcarātre pañcarātre pakṣe māse tathā gate |<br />
                     	  kurvīta caiṣāṃ pratyakṣam arghasaṃsthāpanaṃ nṛpaḥ ||</q> iti || (MDh 8.402) 2.251 ||
               </p>
               
               	  
               <p class="italic">kiṃ ca |</p>
               
               	  
               <p id="YDh_2.252" class="bold">
                  	    svadeśapaṇye tu śataṃ vaṇig gṛhṇīta pañcakam |<br />
                  	    daśakaṃ pāradeśye tu yaḥ sadyaḥ krayavikrayī ||
                  	   <span class="ref">YDh_2.252</span></p>
               
               	  
               <p>svadeśaprāptaṃ paṇyaṃ gṛhītvā yo vikrīṇīte asau pañcakaṃ śataṃ paṇaśate paṇapañcakaṃ
                  lābhaṃ gṛhnīyāt | paradeśāt prāpte punaḥ paṇye śatapaṇamūlye daśapaṇāṃl lābhaṃ gṛhnīyāt
                  | yasya paṇasya grahaṇadivasa eva vikrayaḥ saṃpadyate | yaḥ punaḥ kālānantare vikrīṇīte
                  tasya kālotkarṣavaśāl lābhotkarṣaḥ kalpyaḥ | evaṃ ca yathārghe nirupite paṇaśate pañcapaṇo
                  lābho bhavati tathaivārgho rājñā svadeśapaṇyaviṣaye sthāpanīyaḥ || 2.252 ||
               </p>
               
               	  
               <p class="italic">pāradeśyapaṇye 'rghanirūpaṇaprakāram āha |</p>
               
               	  
               <p id="YDh_2.253" class="bold">
                  	    paṇyasyopari saṃsthāpya vyayaṃ paṇyasamudbhavam |<br />
                  	    argho 'nugrahakṛt kāryaḥ kretur vikretur eva ca ||
                  	   <span class="ref">YDh_2.253</span></p>
               
               	  
               <p>deśāntarād āgate paṇye deśāntaragamanapratyāgamanabhāṇḍagrahaṇaśulkādisthāneṣu yāvān
                  upayukto 'rthas tāvantam arthaṃ parigaṇayya paṇyamūlyena saha melayitvā yathā paṇaśate
                  daśapaṇo lābhaḥ saṃpadyate tathā kretṛvikretror anugrahakāry argho rājñā sthāpanīyaḥ
                  || 2.253 ||
               </p>
               
               	  
               <p>iti sāhase prāsaṅgikaprakaraṇam</p>
               	
            </div>
            	
            <div id="d1e31187">
               	  
               <h3>atha vikrīyāsaṃpradānaprakaraṇam</h3>
               
               	  
               <p>prāsaṅgikaṃ parisamāpya. adhunā vikrīyāsaṃpradānaṃ prakramate | tatsvarūpaṃ ca <span class="red">nāraden</span>ābhihitam |
               </p>
               	  
               <p><q class="blue">vikrīya paṇyaṃ mūlyena kretur yan na pradīyate |<br />
                     	  vikrīyāsaṃpradānaṃ tad vivādapadam ucyate ||</q> iti | (NSm 8.1)
               </p>
               	  
               <p>tatra vikreyadravyasya carācarabhedena dvaividhyam abhidhāya punaḥ ṣaḍvidhatvaṃ <span class="red">tenai</span>va pratyapādi |
               </p>
               	  
               <p><q class="blue">loke 'smin dvividhaṃ paṇyaṃ jaṅgamaṃ sthāvaraṃ tathā |<br />
                     	  ṣaḍvidhas tasya tu budhair dānādānavidhiḥ smṛtaḥ ||<br />
                     	  gaṇitaṃ tulitaṃ meyaṃ kriyayā rūpataḥ śriyā ||</q> iti | (NSm 8.2–3)
               </p>
               	  
               <p>gaṇitaṃ kramukaphalādi | tulitaṃ kanakakastūrīkuṅkumādi | meyaṃ śālyādi | kriyayā
                  vāhadohādirūpayopalakṣitam aśvamahiṣyādi | rūpataḥ paṇyāṅganādi | śriyā dīptyā marakatapadmarāgādīti
                  ||
               </p>
               
               	  
               <p class="italic">etat ṣaṭprakārakam api paṇyaṃ vikrīyāsaṃprayacchato daṇḍam āha |</p>
               
               	  
               <p id="YDh_2.254" class="bold">
                  	    gṛhītamūlyaṃ yaḥ paṇyaṃ kretur naiva prayacchati |<br />
                  	    sodayaṃ tasya dāpyo 'sau diglābhaṃ vā digāgate ||
                  	   <span class="ref">YDh_2.254</span></p>
               
               	  
               <p>gṛhītaṃ mūlyaṃ yasya paṇyasya vikretrā tad gṛhītamūlyam, tad yadi vikretā prārthayamānāya
                  svadeśavaṇije kretre na samarpayati, tac ca paṇyaṃ yadi krayakāle bahumūlyaṃ sat kālāntare
                  'lpamūlyenaiva labhyate, tadārhhahrāsakṛto ya udayo vṛdhhiḥ paṇyasya sthāvarajaṅgamātmakasya
                  tena sahitaṃ paṇyaṃ vikretā kretre dāpanīyaḥ | yadā mūlyahrāsakṛtaḥ paṇyasyodayo nāsti,
                  kiṃ tu krayakāle yāvad eva yato mūlyasyeyat paṇyam iti pratipannaṃ tāvad eva tadā
                  tat paṇyam ādāya tasmin deśe vikrīṇānasya yo lābhas tenodayena sahitaṃ dvikaṃ trikam
                  ityādipratipāditavṛddhirūpodayena vā sahitaṃ kretṛvāñchāvaśād dāpanīyaḥ | yathāha
                  <span class="red">nāradaḥ</span> |
               </p>
               	  
               <p><q class="blue">arghaś ced avahīyeta sodayaṃ paṇyam āvahet |<br />
                     	  sthāninām eṣa niyamo diglābhaṃ digvicāriṇām ||</q> iti | (NSm 8.5)
               </p>
               	  
               <p>yadā tv arghamahattvena paṇyasya nyūnabhāvas tadā tasmin paṇye vastragṛhādike ya upabhogas
                  tadācchādanasukhanivāsādirūpo vikretus tatsahitaṃ paṇyam asau dāpyaḥ | yathāha <span class="red">nāradaḥ</span> |
               </p>
               	  
               <p><q class="blue">vikrīya paṇyaṃ mūlyena yaḥ kretur na prayacchati |<br />
                     	  sthāvarasya kṣayaṃ dāpyo jaṅgamasya kriyāphalam ||</q> iti | (NSm 8.4)
               </p>
               	  
               <p>vikretur upabhogaḥ kṣaya ucyate, kretṛsaṃbandhitvena kṣīyamāṇatvāt, na punaḥ kuḍyapātasasyaghātādirūpaḥ,
                  tasya tu,
               </p>
               	  
               <p><q class="blue">upahanyeta vā paṇyaṃ dahyetāpahriyeta vā |<br />
                     	  vikretur eva so 'nartho vikrīyāsaṃprayacchataḥ ||</q> (NSm 8.6)
               </p>
               	  
               <p>ity <span class="red">atro</span>kttvāt | yadā tv asau kretā deśāntarāt paṇyagrahaṇārtham āgatas tadā tat paṇyam ādāya
                  deśāntare vikrīṇānasya yo lābhas tena sahitaṃ paṇyaṃ vikretā kretre dāpayitavyaḥ |
                  ayaṃ ca krītapaṇyasamarpaṇaniyamo 'nuśayābhāve draṣṭavyaḥ || sati tv anuśaye <q class="blue">krītvā vikrīya vā kiṃcid</q> (MDh 8.22) ityādi <span class="red">manū</span>ktaṃ veditavyam || 2.254 ||
               </p>
               
               	  
               <p class="italic">kiṃ ca |</p>
               
               	  
               <p id="YDh_2.255" class="bold">
                  	    vikrītam api vikreyaṃ pūrvakretary agṛhṇati |<br />
                  	    hāniś cet kretṛdoṣeṇa kretur eva hi sā bhavet ||
                  	   <span class="ref">YDh_2.255</span></p>
               
               	  
               <p>yadā punar jātānuśayaḥ kretā paṇyaṃ na jighṛkṣati tadā vikrītam api paṇyam anyatra
                  vikreyam | yadā punar vikretrā dīyamānaṃ kretā na gṛhṇāti tac ca paṇyaṃ rājadaivikenopahataṃ
                  tadā kretur evāsau hānir bhavet, paṇyāgrahaṇarūpeṇa kretṛdoṣeṇa nāśitatvāt || 2.255
                  ||
               </p>
               
               	  
               <p class="italic">api ca |</p>
               
               	  
               <p id="YDh_2.256" class="bold">
                  	    rājadaivopaghātena paṇye doṣam upāgate |<br />
                  	    hānir vikretur evāsau yācitasyāprayacchataḥ ||
                  	   <span class="ref">YDh_2.256</span></p>
               
               	  
               <p>yadā punaḥ kretrā prārthyamānam api paṇyaṃ vikretā na samarpayaty ajātānuśayo 'pi
                  tac ca rājadaivikenopahataṃ bhavati tadāsau hānir vikretur eva | ato 'nyad aduṣṭaṃ
                  paṇyaṃ vinaṣṭasadṛśaṃ kretre deyam || 2.256 ||
               </p>
               
               	  
               <p class="italic">kiṃ ca |</p>
               
               	  
               <p id="YDh_2.257" class="bold">
                  	    anyahaste ca vikrīya duṣṭaṃ vāduṣṭavad yadi |<br />
                  	    vikrīṇīte damas tatra mūlyāt tu dviguṇo bhavet ||
                  	   <span class="ref">YDh_2.257</span></p>
               
               	  
               <p>yaḥ punar vinaivānuśayam ekasya haste vikrītaṃ punar anyasya haste vikrīṇīte sadoṣaṃ
                  vā paṇyaṃ pracchāditadoṣaṃ vikrīṇīte tadā tatpaṇyamūlyād dviguṇo damo veditavyaḥ |
                  <span class="red">nāraden</span>āpy atra viśeṣo darśitaḥ |
               </p>
               	  
               <p><q class="blue">anyahaste ca vikrīya yo 'nyasmai tat prayacchati |<br />
                     	  dravyaṃ taddviguṇaṃ dāpyo vinayas tāvad eva tu ||<br />
                     	  nirdoṣaṃ darśayitvā tu sadoṣaṃ yaḥ prayacchati |<br />
                     	  sa mūlyād dviguṇaṃ dāpyo vinayaṃ tāvad eva tu ||</q> iti || (NSm 8.7–8)
               </p>
               	  
               <p>sarvaś cāyaṃ vidhir dattamūlye paṇye draṣṭavyaḥ | adattamūlye punaḥ paṇye vāṅmātrakraye
                  kretṛvikretror niyamakāriṇaḥ samayād ṛte pravṛttau nivṛttau vā na kaścid doṣaḥ|yathāha
                  <span class="red">nāradaḥ</span> |
               </p>
               	  
               <p><q class="blue">dattamūlyasya paṇyasya vidhir eṣa prakīrtitaḥ |<br />
                     	  adatte 'nyatra samayān na vikretur avikrayaḥ ||</q> iti || (NSm 8.10) || 2.257 ||
               </p>
               
               	  
               <p>vikrayānuśayo 'bhihitaḥ | krītānuśayasvarūpaṃ tu prāk prapañcitam | adhunā tad ubhayasādhāraṇaṃ
                  dharmam āha |
               </p>
               
               	  
               <p id="YDh_2.258" class="bold">
                  	    kṣayaṃ vṛddhiṃ ca vaṇijā paṇyānām avijānatā |<br />
                  	    krītvā nānuśayaḥ kāryaḥ kurvan ṣaḍbhāgadaṇḍabhāk ||
                  	   <span class="ref">YDh_2.258</span></p>
               
               	  
               <p>parīkṣitakrītapaṇyānāṃ krayottarakālaṃ krayakālaparimāṇato 'rghakṛtāṃ vṛddhim apaśyatā
                  kretrā anuśayo na kāryaḥ | vikretrā ca mahārghanibandhanaṃ paṇyakṣayam apaśyatā nānuśayitavyam
                  | vṛddhikṣayaparijñāne punaḥ kretṛvikretror anuśayo bhavatīti vyatirekād uktaṃ bhavati
                  | anuśayakālāvadhis tu <span class="red">nāraden</span>oktaḥ |
               </p>
               	  
               <p><q class="blue">krītvā mūlyena yaḥ paṇyaṃ duḥkrītaṃ manyate krayī |<br />
                     	  vikretuḥ pratideyaṃ tat tasminn evāhny avikṣatam ||<br />
                     	  dvitīye 'hni dadat kretā mūlyāt triṃśāṃśam āvahet |<br />
                     	  dviguṇaṃ tu tṛtīye 'hni parataḥ kretur eva tat ||</q> iti | (NSm 9.2–3)
               </p>
               	  
               <p>aparīkṣitakrayavikraye punaḥ paṇyavaiguṇyanibandhanānuśayāvadhir <q>daśaikapañcasaptāha</q> (YDh 2.177) ityādinā darśita eva | tad anayā vacoyuktyā vṛddhikṣayaparijñānasyānuśayakāraṇatvam
                  avagamyate | yathā gaṇyaparīkṣāvidhibalāt paṇyadośāṇām anuśayakāraṇatvaṃ ataḥ paṇyadoṣatadvṛddhikṣayakāraṇatritayābhāve
                  'nuśayakālābhyantare 'pi yady anuśayaṃ karoti tadā paṇyaṣaḍbhāgaṃ daṇḍanīyaḥ | anuśayakāraṇasadbhāve
                  'py anuśayakālātikrameṇānuśayaṃ kurvato 'py ayam eva daṇḍaḥ | upabhogenāvinaśvareṣu
                  sthirārgheṣv anuśayakālātikrameṇānuśayaṃ kurvato <span class="red">manū</span>kto daṇḍo draṣṭavyaḥ |
               </p>
               	  
               <p><q class="blue">pareṇa tu daśāhasya na dadyān nāpi dāpayet |<br />
                     	  ādadāno dadat caiva rājñā daṇḍyaḥ śatāni ṣaṭ ||</q> iti || (MDh 8.223) || 2.258 ||
               </p>
               
               	  
               <p>iti vikrīyāsaṃpradānaṃ nāma prakaraṇam</p>
               	
            </div>
            	
            <div id="d1e31472">
               	  
               <h3>atha saṃbhūyasamutthānaprakaraṇam</h3>
               
               	  
               <p class="italic">saṃbhūyasamutthānaṃ nāma vivādapadamidānīm abhidhīyate |</p>
               
               	  
               <p id="YDh_2.259" class="bold">
                  	    samavāyena vaṇijāṃ lābhārthaṃ karma kurvatām |<br />
                  	    lābhālābhau yathādravyaṃ yathā vā saṃvidā kṛtau ||
                  	   <span class="ref">YDh_2.259</span></p>
               
               	  
               <p><q>sarve vayam idaṃ karma militāḥ kurmaḥ</q> ity evaṃrūpā saṃpratipattiḥ samavāyaḥ, tena ye vaṇiṅnaṭanartakaprabhṛtayo lābhalipsavaḥ
                  prātisvikaṃ karma kurvate teṣāṃ lābhālābhāv upacayāpacayau yathādravyaṃ yena yāvad
                  dhanaṃ paṇyagrahaṇādyarthaṃ dattaṃ tadanusāreṇāvaseyau | yad vā pradhānaguṇabhāvaparyālocanayāsya
                  bhāgadvayam asyaiko bhāga ity evaṃrūpayā saṃvidā samayena yathā saṃpratipannau tathā
                  veditavyau || 2.259 ||
               </p>
               
               	  
               <p class="italic">kiṃ ca |</p>
               
               	  
               <p id="YDh_2.260" class="bold">
                  	    pratiṣiddham anādiṣṭaṃ pramādād yac ca nāśitam |<br />
                  	    sa tad dadyād viplavāc ca rakṣitād daśamāṃśabhāk ||
                  	   <span class="ref">YDh_2.260</span></p>
               
               	  
               <p>teṣāṃ sabhūya pracaratāṃ madhye paṇyam idam itthaṃ na vyavahartavyam iti pratiṣiddham
                  ācaratā yan nāśitam anādiṣṭam ananujñātaṃ vā kurvāṇena tathā pramādāt prajñāhīnatayā
                  vā yena yan nāśitaṃ sa tat paṇyaṃ vaṇigbhyo dadyāt | yaḥ punas teṣāṃ madhye caurarājādijanitād
                  vyasanāt paṇyaṃ pālayati sa tasmād rakṣitāt paṇyād daśamam aṃśaṃ labhate || 2.260
                  ||
               </p>
               
               	  
               <p id="YDh_2.261" class="bold">
                  	    arghaprakṣepaṇād viṃśaṃ bhāgaṃ śulkaṃ nṛpo haret |<br />
                  	    vyāsiddhaṃ rājayogyaṃ ca vikrītaṃ rājagāmi tat ||
                  	   <span class="ref">YDh_2.261</span></p>
               
               	  
               <p><q>iyataḥ paṇyasyeyan mūlyam</q> ity arghaḥ, tasya prakṣepaṇāt rājato nirūpaṇād dhetor asau mūlyād viṃśatitamam aṃśaṃ
                  śulkārthaṃ gṛhṇīyāt | yat punar vyāsiddham anyatra na vikreyam iti rājñā pratiṣiddham,
                  yac ca rājayogyaṃ maṇimāṇikyādyapratiṣiddham api tad rājñe 'nivedya lābhalobhena vikrītaṃ
                  ced rājagāmi mūlyadānanirapekṣaṃ tat sarvaṃ paṇyaṃ rājāpahared ity arthaḥ || 2.261
                  ||
               </p>
               
               	  
               <p id="YDh_2.262" class="bold">
                  	    mithyā vadan parīmāṇaṃ śulkasthānād apāsaran |<br />
                  	    dāpyas tv aṣṭaguṇaṃ yaś ca sa vyājakrayavikrayī ||
                  	   <span class="ref">YDh_2.262</span></p>
               
               	  
               <p>yaḥ punar vaṇik śulkavañcanārthaṃ paṇyaparimāṇaṃ nihnute śulkagrahaṇasthānād vāpasarati
                  yaś ca <q>asyedam asyedaṃ vā</q> ity evaṃ vivādāspadībhūtaṃ paṇyaṃ krīṇāti vikrīṇīte vā, te sarve paṇyād aṣṭaguṇaṃ
                  daṇḍanīyāḥ || 2.262 ||
               </p>
               
               	  
               <p class="italic">api ca |</p>
               
               	  
               <p id="YDh_2.263" class="bold">
                  	    tarikaḥ sthalajaṃ śulkaṃ gṛhṇan dāpyaḥ paṇān daśa |<br />
                  	    brāhmaṇaprātiveśyānām etad evānimantraṇe ||
                  	   <span class="ref">YDh_2.263</span></p>
               
               	  
               <p>śulkaṃ hi dvividham, sthalajaṃ jalataṃ ca | tatra sthalajam <q>arghaprakṣepaṇād viṃśaṃ bhāgaṃ śulkaṃ nṛpo haret</q> (YDh 2.261) ity atroktam | jalajaṃ tu <span class="red">mānave</span> 'bhihitam |
               </p>
               	  
               <p><q class="blue">paṇaṃ yānaṃ tare dāpyaṃ pauruṣo 'rdhapaṇaṃ tare |<br />
                     	  pādaṃ paśuś ca yoṣic ca pādārdhaṃ riktakaḥ pumān ||<br />
                     	  bhāṇḍapūrṇāni yānāni tāryaṃ dāpyāni sārataḥ |<br />
                     	  riktabhāṇḍāni yat kiṃcit pumāṃsaś caparicchadāḥ ||<br />
                     	  garbhiṇī tu dvimāsādis tathā pravrajito muniḥ |<br />
                     	  brāhmaṇā liṅginaś caiva na dāpyās tārikaṃ narāḥ ||</q> iti || (MDh 8.404-5, 407)
               </p>
               	  
               <p>śulkadvaye 'py ayam aparo viśeṣaḥ |</p>
               	  
               <p><q class="blue">na bhinnakārṣāpaṇam asti śulkaṃ na śilpavṛttau na śiśau na dūte |<br />
                     	  na bhaikṣalabdhe na hṛtāvaśeṣe na śrotriye pravrajite na yajñe ||</q> iti || (VaDh 19.37)
               </p>
               	  
               <p>tīryate 'neneti tariḥ nāvādiḥ, tajjanyaśulke 'dhikṛtastarikaḥ | sa yadā sthalodbhavaṃ
                  śulkaṃ gṛhṇāti tadā daśapaṇān daṇḍanīyaḥ | veśo veśma, prativeśa iti svaveśmābhimukhaṃ
                  svaveśmapārśvasthaṃ cocyate | tatra bhavāḥ prātiveśyāḥ brāhmaṇāś ca te prātiveśyāś
                  ca brāhmaṇaprātiveśyāḥ | teṣāṃ śrutavṛttasaṃpannānāṃ śrāddhādiṣu vibhave saty animantraṇe
                  etad eva daśapaṇātmakaṃ daṇḍanaṃ veditavyam || 2.263 ||
               </p>
               
               	  
               <p class="italic">deśāntaramṛtavaṇigrikthaṃ praty āha |</p>
               
               	  
               <p id="YDh_2.264" class="bold">
                  	    deśāntaragate prete dravyaṃ dāyādabāndhavāḥ |<br />
                  	    jñātayo vā hareyus tadāgatās tair vinā nṛpaḥ ||
                  	   <span class="ref">YDh_2.264</span></p>
               
               	  
               <p>yadā saṃbhūyakāriṇāṃ madhye yaḥ kaścid deśāntaragato mṛtas tadā tadīyam aṃśaṃ dāyādāḥ
                  putrādyapatyavargo bāndhavāḥ mātṛpakṣā mātulādyāḥ jñātayo 'patyavargavyatiriktāḥ sapiṇḍā
                  vā āgatāḥ saṃbhūya vyavahāriṇo ye deśāntarād āgatās te vā gṛhṇīyuḥ | tair vinā dāyādādyabhāve
                  rājā gṛhṇīyāt | vāśabdena ca dāyādādīnāṃ vaikalpikam adhikāraṃ darśayati | paurvāparyaniyamaś
                  ca <q>patnī duhitaraḥ</q> (YDh 2.135) ityādinā pratipādita evātrāpi veditavyaḥ | śiṣyasabrahmacāribrāhmaṇaniṣedho vaṇikprāptiś
                  ca vacanaprayojanam | vaṇijām api madhye yaḥ piṇḍadānarṇadānādisamarthaḥ sa gṛhṇīyāt
                  | sāmarthyāviśeṣe punaḥ sarve vaṇijaḥ saṃsṛṣṭino vibhajya gṛhṇīyuḥ | teśām apy abhāve
                  daśavarṣaṃ dāyādādyāgamanaṃ pratīkṣyānāgateṣu svayam eva rājā gṛhṇīyāt | tad idaṃ
                  <span class="red">nāradena</span> spaṣṭīkṛtam |
               </p>
               	  
               <p><q class="blue">ekasya cet syān maraṇaṃ dāyādo 'sya tad āpnuyāt |<br />
                     	  anyo vāsati dāyāde śaktāś cet sarva eva te ||</q> (NSm 3.7)
               </p>
               	  
               <p><q class="blue">tad abhāve tu guptaṃ tat kārayed daśavatsarān |</q> (NSm 3.15)
               </p>
               	  
               <p><q class="blue">asvāmikam adāyādaṃ daśavarṣasthitaṃ tataḥ ||<br />
                     	  rājā tad ātmasāt kuryād evaṃ dharmo na hīyate ||</q> (NSm 3.16) iti || 2.264 ||
               </p>
               
               	  
               <p class="italic">kiṃ ca |</p>
               
               	  
               <p class="bold">jihmaṃ tyajeyur nirlābham aśakto 'nyena kārayet | <span class="ref">YDh_2.265ab</span></p>
               
               	  
               <p>jihmo vañcakaḥ taṃ nirlābhaṃ nirgatalābhaṃ lābham ācchidya tyajeyur bahiḥ kuryuḥ |
                  yaś ca saṃbhūyakāriṇāṃ madhye bhāṇḍapratyavekṣaṇādikaṃ kartum asamartho 'sāv anyena
                  svaṃ karma bhāṇḍabhāravāhanaṃ tadāyavyayaparīkṣaṇādikaṃ kārayet ||
               </p>
               
               	  
               <p class="italic">prāgupadiṣṭaṃ vaṇigdharmam ṛtvigādiṣv atidiśati |</p>
               
               	  
               <p class="bold">anena vidhir ākhyāta ṛtvikkarṣakakarmiṇām || <span class="ref">YDh_2.265cd</span></p>
               
               	  
               <p>anena <q>lābhālābhau yathādravyam</q> ityādivaṇigdharmakathanena ṛtvijāṃ hotrādīnāṃ kṛṣīvalānāṃ naṭanartakakakṣādīnāṃ ca
                  śilpakarmopajīvināṃ vidhir vartanaprakāra ākhyātaḥ | tatra ca ṛtvijāṃ dhanavibhāge
                  viśeṣo <span class="red">manunā</span> darśitaḥ |
               </p>
               	  
               <p><q class="blue">sarveṣām ardhino mukhyās tadardhenārdhino 'pare |<br />
                     	  tṛtīyinas tṛtīyāṃśāś caturthāṃśāś ca pādinaḥ ||</q> iti || (MDh 8.210)
               </p>
               	  
               <p>asyāyam arthaḥ | jyotiṣṭomena <q>taṃ śatena dīkṣayanti</q> iti vacanena gavāṃ śatamṛtvigānatirūpe dakṣiṇākārye viniyuktam | ṛtvijaś ca hotrādayaḥ
                  ṣoḍaśa | tatra kasya kiyān āṃśa ity apekṣāyām idam ucyate | sarveṣāṃ hotrādīnāṃ ṣoḍaśartvijāṃ
                  madhye ye mukhyāś catvāro hotradhvaryubrahmodgātāraḥ te gośatasyārdhinaḥ sarveśāṃ
                  bhāgapūraṇopapattivaśād aṣṭācatvāriṃśadrūpārdhenārdhabhājaḥ | apare maitrāvaruṇapratisthātṛbrāhmaṇācchaṃsiprastotāras
                  tadardhena tasya mukhyāṃśasyārdhena caturviṃśati rūpeṇārdhabhājaḥ | ye punas tṛtīyino
                  'cchāvākaneṣṭrāgnīdhrapratihartāras te tṛtīyino mukhyasyāṃśasya ṣoḍaśagorūpeṇa tṛtīyāṃśena
                  tṛtīyāṃśabhājaḥ | ye tu pādinaḥ grāvastadunnetṛpotṛsubrahmaṇyās te mukhyabhāgasya
                  yaś caturthāṃśo dvādaśagorūpas tadbhājaḥ ||
               </p>
               	  
               <p><span class="underline">nanu</span> katham ayam aṃśaniyamo ghaṭate na tāvad atra samayo nāpi dravyasamavāyo nāpi vacanaṃ
                  yadvaśād īdṛgbhāganiyamaḥ syād ataḥ samaṃ syād aśrutatvād iti nyāyena sarveṣāṃ samāṃśabhāktvaṃ
                  karmānurūpeṇa cāṃśabhāktvam iti yuktam ||
               </p>
               	  
               <p><span class="underline">atrocyate</span> | jyotiṣṭomaprakṛtike dvādaśāhe 'rdhinas tṛtīyinaḥ pādina iti siddhavadanuvādo na
                  ghaṭate, yadi tatprakṛtibhūte jyotiṣṭome ardhatṛtīyacaturthāṃśabhāktvaṃ maitrāvaruṇādīnāṃ
                  na syāt, ato vaidikarddhiprabhṛtisamākhyābalāt prāgukto 'ṃśaniyamo 'vakalpayata iti
                  niravadyam || 2.265 ||
               </p>
               
               	  
               <p>iti saṃbhūyasamutthānaprakaraṇam</p>
               	
            </div>
            	
            <div id="d1e31726">
               	  
               <h3>atha steyaprakaraṇam</h3>
               
               	  
               <p>idānīṃ steyaṃ prastūyate | tallakṣaṇaṃ ca <span class="red">manun</span>ābhihitam |
               </p>
               	  
               <p><q class="blue">syāt sāhasaṃ tv anvayavat prasabhaṃ karma yat kṛtam |<br />
                     	  niranvayaṃ bhavet steyaṃ kṛtvāpahnuvate ca yat |</q> iti | (MDh 8.332)
               </p>
               	  
               <p>anvayavat dravyarakṣirājādhyakṣādisamakṣam | prasabhaṃ balāvaṣṭambhena yat paradhanaharaṇādikaṃ
                  kriyate tat sāhasam | steyaṃ tu tadvilakṣaṇaṃ niranvayaṃ dravyasvāmyādyasamakṣaṃ vañcayitvā
                  yat paradhanaharaṇaṃ tad ucyate | yac ca sānvayam api kṛtvā na mayedaṃ kṛtam iti bhayān
                  nihnute tad api steyam || <span class="red">nāraden</span>āpyuktam |
               </p>
               	  
               <p><q class="blue">upāyair vividhair eṣāṃ chalayitvāpakarṣaṇam |<br />
                     	  suptamattapramattebhyaḥ steyam āhur manīṣiṇaḥ ||</q> iti || (NSm 14.16)
               </p>
               
               	  
               <p class="italic">tatra taskaragrahaṇapūrvakatvāt, daṇḍasya grahaṇasya jñānapūrvakatvāt, jñānopāyaṃ
                  tāvad āha |
               </p>
               
               	  
               <p id="YDh_2.266" class="bold">
                  	    grāhakair gṛhyate cauro loptreṇātha padena vā |<br />
                  	    pūrvakarmāparādhī ca tathā cāśuddhavāsakaḥ ||
                  	   <span class="ref">YDh_2.266</span></p>
               
               	  
               <p>yaś <q>cauro 'yam</q> iti janair vikhyāpyate, asau grāhakai rājapuruṣaiḥ sthānapālaprabhṛtibhir grahītavyaḥ
                  | loptreṇāpahṛtabhājanādinā vā cauryacihnena nāśadivasād ārabhya cauryapadānusāreṇa
                  vā grāhyaḥ | yaś ca pūrvakarmāparādhī prāk prakhyātacauryaḥ | aśuddho 'prajñāto vāsaḥ
                  sthānaṃ yasyāsāv aśuddhavāsakaḥ so 'pi grāhyaḥ || 2.266 ||
               </p>
               
               	  
               <p class="italic">kiṃ ca |</p>
               
               	  
               <p id="YDh_2.267" class="bold">
                  	    anye 'pi śaṅkayā grāhyā jātināmādinihnavaiḥ |<br />
                  	    dyūtastrīpānasaktāś ca śuṣkabhinnamukhasvarāḥ ||
                  	   <span class="ref">YDh_2.267</span></p>
               	  
               <p id="YDh_2.268" class="bold">
                  	    paradravyagṛhāṇāṃ ca pṛcchakā gūḍhacāriṇaḥ |<br />
                  	    nirāyā vyayavantaś ca vinaṣṭadravyavikrayāḥ ||
                  	   <span class="ref">YDh_2.268</span></p>
               
               	  
               <p>na kevalaṃ pūrvoktā grāhyāḥ kiṃ tv anye 'pi vakṣyamāṇair liṅgaih śaṅkayā grāhyāḥ |
                  jātinihnavena nāhaṃ śūdra ity evaṃrūpeṇa, nāmanihnavena nāhaṃ lapittha ity evaṃrūpeṇa,
                  ādigrahaṇāt svadeśagrāmakulādyapalāpena ca lakṣitā grāhyāḥ | dyūtapaṇyāṅganāmadyapānādivyasaneṣv
                  atiprasaktās tathā <q>kutastyo 'si tvam</q> iti cauragrāhibhiḥ pṛṣṭo yadi śuṣkamukho bhinnasvaro vā bhavati, tarhy asāv api grāhyaḥ
                  | bahuvacanāt svinnalalāṭādīnāṃ grahaṇam | tathā ye niṣkāraṇaṃ <q>kiyad asya dhanaṃ, kiṃ vāsya gṛham</q> iti pṛcchanti, ye ca veṣāntaradhāraṇenātmānaṃ gūhayitvā caranti, ye cāyābhāve 'pi
                  bahuvyayakāriṇaḥ, ye vā vinaṣṭadravyāṇāṃ jīrṇavastrabhinnabhājanādīnām avijñātasvāmikānāṃ
                  vikrāyakās te sarve caurasaṃbhāvanayā grāhyāḥ | evaṃ nānāvidhacauryaliṅgān puruṣān
                  gṛhītvā ete caurāḥ kiṃ vā sādhava iti samyak parīkṣeta, na punar liṅgadarśanamātreṇa
                  cauryanirṇayaṃ kuryāt, acaurasyāpi loptrādicauryaliṅgasaṃbandhasaṃbhavāt | yathāha
                  <span class="red">nāradaḥ</span> |
               </p>
               	  
               <p><q class="blue">anyahastāt paribhraṣṭam akāmād utthitaṃ bhuvi |<br />
                     	  caureṇa vā prikṣiptaṃ loptraṃ yatnāt parīkṣayet ||</q> (DhKo 1752)
               </p>
               	  
               <p>tathā |</p>
               	  
               <p><q class="blue">asatyāḥ satyasaṃkāśāḥ satyāś cāsatyasaṃnibhāḥ |<br />
                     	  dṛśyante vividhā bhāvās tasmād uktaṃ parīkṣaṇam ||</q> iti || (NSm Mā 1.62)
               </p>
               
               	  
               <p class="italic">evaṃ cauryaśaṅkayā gṛhītenātmā saṃśodhanīya ity āha |</p>
               
               	  
               <p id="YDh_2.269" class="bold">
                  	    gṛhītaḥ śaṅkayā caurye nātmānaṃ ced viśodhayet |<br />
                  	    dāpayitvā hṛtaṃ dravyaṃ cauradaṇḍena daṇḍayet ||
                  	   <span class="ref">YDh_2.269</span></p>
               
               	  
               <p>yadi cauryaśaṅkayā gṛhītas tannistaraṇārtham ātmānaṃ na śodhayati tarhi vakṣyamāṇadhanadāpanavadhādidaṇḍabhāg
                  bhavet | ato mānuṣeṇa tadabhāve divyena vā ātmā śodhanīyaḥ ||
               </p>
               	  
               <p><span class="underline">nanu</span> nāhaṃ caura iti mithyottare kathaṃ pramāṇaṃ saṃbhavati, tasyābhāvarūpatvāt |
               </p>
               	  
               <p><span class="underline">ucyate</span> | divyasya tāvad bhāvābhāvagocaratvaṃ <q>rucyā vānyataraḥ kuryād</q> (YDh 2.96) ity atra pratipāditam | manuṣaṃ punar yady api sākṣāc chuddhamithyottare na saṃbhavati,
                  tathāpi kāraṇena saṃsṛṣṭbhāvarūpamithyākāraṇasādhanamukhenābhāvam api gocarayaty eva
                  | yathā nāśāpahārakāle ahaṃ deśāntarastha ity abhiyuktair bhāvite cauryābhāvasyāpy
                  arthāt siddheḥ śuddhir bhavaty eva || 2.269 ||
               </p>
               
               	  
               <p class="italic">cauradaṇḍam<span class="note">NSP reads: caure daṇḍam.</span> āha |
               </p>
               
               	  
               <p class="bold">cauraṃ pradāpyāpahṛtaṃ ghātayed vividhair vadhaiḥ | <span class="ref">YDh_2.270ab</span></p>
               
               	  
               <p>yas tu prāguktaparīkṣayā tannirapekṣaṃ vā niścitacauryas taṃ svāmine apahṛtaṃ dhanaṃ
                  svarūpeṇa mūlyakalpanayā vā dāpayitvā vividhair vadhair ghātair ghātayet | etac cottamasāhasadaṇḍaprāptiyogyottamadravyaviṣayam,
                  na punaḥ puṣpavastrādikṣudramadhyamadravyāpahāraviṣayam,
               </p>
               	  
               <p><q class="blue">sāhaseṣu ya evoktas triṣu daṇḍo manīṣibhiḥ |<br />
                     	  sa eva daṇḍaḥ steye 'pi dravyeṣu triṣv anukramāt ||</q> (NSm 14.20)
               </p>
               	  
               <p>iti <span class="red">nārada</span>vacanena, vadharūpasyottamasāhasasyottamadravyaviṣaye vyavsthāpitatvāt || yat punar
                  <span class="red">vṛddhamanu</span>vacanam,
               </p>
               	  
               <p><q class="blue">anyāyopāttavittatvād dhanam eṣāṃ malātmakam |<br />
                     	  atas tān ghātayed rājā nārthadaṇḍena daṇḍayet ||</q> (DhKo 1766)
               </p>
               	  
               <p>iti, tad api mahāparādhaviṣayam ||</p>
               
               	  
               <p class="italic">cauraviśeṣe 'pavādam āha |</p>
               
               	  
               <p class="bold">sacihnaṃ brāhmaṇaṃ kṛtvā svarāṣṭrād vipravāsayet || <span class="ref">YDh_2.270cd</span></p>
               
               	  
               <p>brāhmaṇaṃ punaś cauraṃ mahaty apy aparādhe na ghātayed, api tu lalāṭe 'ṅkayitvā svadeśān
                  niṣkāsayet | aṅkanaṃ ca śvapadākāraṃ kāryam | tathā ca <span class="red">manuḥ</span> |
               </p>
               	  
               <p><q class="blue">gurutalpe bhagaḥ kāryaḥ surāpāne surādhvajaḥ |<br />
                     	  steye ca śvapadaṃ kāryaṃ brahmahaṇy aśirāḥ pumān ||</q> iti | (MDh 9.237)
               </p>
               	  
               <p>etac ca daṇḍottarakālaṃ prāyaścittam acikīrṣato draṣṭavyam | yathāha <span class="red">manuḥ</span> |
               </p>
               	  
               <p><q class="blue">prāyaścittaṃ tu kurvāṇāḥ sarve varṇā yathoditam |<br />
                     	  nāṅkyā rājñā lalāṭe tu dāpyās tūttamasāhasam ||</q> iti | (*MDh 9.240) 2.270 ||
               </p>
               
               	  
               <p class="italic">caurādarśane apahṛtadravyaprāptyupāyam āha |</p>
               
               	  
               <p id="YDh_2.271" class="bold">
                  	    ghātite 'pahṛte doṣo grāmabhartur anirgate |<br />
                  	    vivītabhartus tu pathi cauroddhartur avītake ||
                  	   <span class="ref">YDh_2.271</span></p>
               
               	  
               <p>yadi grāmamadhye manuṣyādiprāṇivadho dhanāpaharaṇaṃ vā jāyate tadā grāmapater eva
                  cauropekṣādoṣaḥ, tatparihārārthaṃ sa eva cauraṃ gṛhītvā rājñe 'rpayet | tadaśaktau
                  hṛtaṃ dhanaṃ dhanine dadyād, yadi caurasya padaṃ svagrāmān nirgataṃ na darśayati |
                  darśite punas tatpadaṃ yatra praviśati tadviṣayādhipatir eva cauraṃ dhanaṃ vārpayet
                  | tathā ca <span class="red">nāradaḥ</span> |
               </p>
               	  
               <p><q class="blue">gocare yasya lupyeta tena cauraḥ prayatnataḥ |<br />
                     	  grāhyo dāpyo 'thavā śeṣaṃ padaṃ yadi na nirgatam ||<br />
                     	  nirgate punar etasmān na ced anyatra pātitam |<br />
                     	  sāmantān mārgapālāṃś ca dikpālāṃś caiva dāpayet ||</q> iti || (NSm 19.23–24)
               </p>
               	  
               <p>vivīte tv apahāre vivītasvāmina eva doṣaḥ | yadā tv adhvany eva taddḥṛtaṃ bhavaty
                  avītake vā vivītād anyatra kṣetre tadā cauroddhartur mārgapālasya dikpālasya vā doṣaḥ
                  || 2.271 ||
               </p>
               
               	  
               <p class="italic">kiṃ ca |</p>
               
               	  
               <p id="YDh_2.272" class="bold">
                  	    svasīmni dadyād grāmas tu padaṃ vā yatra gacchati |<br />
                  	    pañcagrāmī bahiḥ krośād daśagrāmy athavā punaḥ ||
                  	   <span class="ref">YDh_2.272</span></p>
               
               	  
               <p>yadā punar grāmād bahiḥ sīmāparyante kṣetre moṣādikaṃ bhavati tadā tadgrāmavāsina
                  eva dadyuḥ, yadi sīmno bahiś caurapadaṃ na nirgatam | nirgate punar yatra grāmādike
                  caurapadaṃ praviśati sa eva caurārpaṇādikaṃ kuryāt | yadā tv anekagrāmamadhye krośamātrād
                  bahiḥ pradeśe ghātito muṣito vā caurapadaṃ ca janasaṃmardādinā bhagnaṃ, tadā pañcānāṃ
                  grāmāṇāṃ samāhāraḥ pañcagrāmī daśagrāmasamāhāro daśagrāmī vā dadyāt | vikalpavacanaṃ
                  tu yathā tatpratyāsattyapahṛtadhanapratyarpaṇādikaṃ kuryād ity evamartham | yadā tv
                  anyato 'pahṛtaṃ dravyaṃ dāpayituṃ na śaknoti tadā svakośād eva rājā dadyāt, <q class="blue">caurahṛtam avajitya yathāsthānaṃ gamayet | svakośād vā dadyāt</q> (GDh 10.46–47) iti <span class="red">gautama</span>smaraṇāt | muṣitāmuṣitasaṃdehe mānuṣeṇa divyena vā nirṇayaḥ kāryaḥ,
               </p>
               	  
               <p><q class="blue">yadi tasmin dāpyamāne bhaven moṣe tu saṃśayaḥ |<br />
                     	  muṣitaḥ śapathaṃ dāpyo bandhubhir vāpi sādhayet ||</q> (DhKo 1766)
               </p>
               	  
               <p>iti <span class="red">vṛddhamanu</span>smaraṇāt || 2.272 ||
               </p>
               
               	  
               <p class="italic">aparādhaviśeṣeṇa daṇḍaviśeṣam āha |</p>
               
               	  
               <p id="YDh_2.273" class="bold">
                  	    bandigrāhāṃs tathā vājikuñjarāṇāṃ ca hāriṇaḥ |<br />
                  	    prasahya ghātinaś caiva śūlān āropayen narān ||
                  	   <span class="ref">YDh_2.273</span></p>
               
               	  
               <p>bandigrāhādīn balāvaṣṭambhena ghātakāṃś ca narān śūlān āropayet | ayaṃ ca vadhaprakāraviśeṣopadeśaḥ
                  |
               </p>
               	  
               <p><q class="blue">koṣṭhāgārāyudhāgāradevatāgārabhedakān |<br />
                     	  hastyaśvarathahartṝṃś ca hanyād evāvicārayan ||</q> (MDh 9.280)
               </p>
               	  
               <p>iti <span class="red">manu</span>smaraṇāt || 2.273 ||
               </p>
               
               	  
               <p class="italic">kiṃ ca |</p>
               
               	  
               <p id="YDh_2.274" class="bold">
                  	    utkṣepakagranthibhedau karasaṃdaṃśahīnakau |<br />
                  	    kāryau dvitīyāparādhe karapādaikahīnakau ||
                  	   <span class="ref">YDh_2.274</span></p>
               
               	  
               <p>vastrādyutkṣipaty apaharatīty utkṣepakaḥ | vastrādibaddhaṃ svarṇādikaṃ vistrasyotkṛtya
                  vā yo 'paharaty asau granthibhedaḥ | tau yathākramaṃ kareṇa sandaṃśasadṛśena tarjanyāṅguṣṭena
                  ca hīnau kāryau | dvitīyāparādhe punaḥ karaś ca pādaś ca karapādaṃ tac ca tad ekaṃ
                  ca karapādaikaṃ taddhīnaṃ yayos tau karapādaikahīnakau kāryau | utkṣepakagranthibhedakayor
                  ekam ekaṃ karaṃ pādaṃ chindyād ity arthaḥ | etad apy uttamasāhasaprāptiyogyadravyaviṣayam,
               </p>
               	  
               <p><q class="blue">tadaṅgaccheda ity ukto daṇḍa uttamasāhasaḥ |</q> (NSm 14.7)
               </p>
               	  
               <p>iti <span class="red">nārada</span>vacanāt | tṛtīyāparādhe tu vadha eva | tathā ca <span class="red">manuḥ</span> |
               </p>
               	  
               <p><q class="blue">aṅgulīgranthibhedasya chedayet prathame grahe |<br />
                     	  dvitīye hastacaraṇau tṛtīye vadham arhati ||</q> iti | (MDh 9.277)
               </p>
               	  
               <p>jātidravyaparimāṇato mūlyādyanusārato daṇḍaḥ kalpanīya iti || 2.274 ||</p>
               
               	  
               <p class="italic">jātidravyaparimāṇaparigrahaviniyogavayaḥśaktiguṇadeśakālādīnāṃ daṇḍagurulaghubhāvakāraṇānām
                  ānantyāt pratidravyaṃ vaktumaśakteḥ sāmānyena daṇḍakalpanopāyam āha |
               </p>
               
               	  
               <p id="YDh_2.275" class="bold">
                  	    kṣudramadhyamahādravyaharaṇe sārato damaḥ |<br />
                  	    deśakālavayaḥśakti saṃcintyaṃ daṇḍakarmaṇi ||
                  	   <span class="ref">YDh_2.275</span></p>
               
               	  
               <p>kṣudrāṇāṃ madhyamānām uttamānāṃ ca dravyāṇāṃ haraṇe sārato mūlyādyanusārato daṇḍaḥ
                  kalpanīyaḥ | kṣudrādidravyasvarūpaṃ ca <span class="red">nāraden</span>oktam |
               </p>
               	  
               <p><q class="blue">mṛdbhāṇḍāsanakhaḍvāsthidārucarmatṛṇādi yat |<br />
                     	  śamīdhānyaṃ kṛtānnaṃ ca kṣudraṃ dravyam udāhṛtam ||<br />
                     	  vāsaḥ kauśeyavarjyaṃ ca govarjyaṃ paśavas tathā |<br />
                     	  hiraṇyavarjyaṃ lohaṃ ca madhyaṃ vrīhiyavā api ||<br />
                     	  hiraṇyaratnakauśeyastrīpuṅgogajavājinaḥ |<br />
                     	  devabrāhmaṇarājñāṃ ca dravyaṃ vijñeyam uttamam ||</q> (NSm 14.13–15)
               </p>
               	  
               <p>triprakāreṣv api dravyeṣv autsargikaḥ prathamamadhyamottamasāhasarūpo daṇḍaniyamas
                  <span class="red">tenai</span>va darśitaḥ |
               </p>
               	  
               <p><q class="blue">sāhaseṣu ya evoktas triṣu daṇḍo manīṣibhiḥ |<br />
                     	  sa eva daṇḍaḥ steye 'pi dravyeṣu triṣv anukramāt ||</q> iti || (NSm 14.20)
               </p>
               	  
               <p>mṛnmayeṣu maṇikamallikādiṣu govājivyatirikteṣu ca mahiṣameṣādipaśuṣu brāhmaṇasaṃbandhiṣu
                  ca kanakadhānyādiṣu taratamabhāvo 'stīti uccāvacadaṇḍaviśeṣākāṅkṣāyāṃ mūlyādyanusāreṇa
                  daṇḍaḥ kalpanīyaḥ | tatra ca daṇḍakarmaṇi daṇḍakalpanāyāṃ taddhetubhūtaṃ deśakālavayaḥśaktīti
                  samyak cintanīyam | etac ca jātidravyaparimāṇaparigrahādīnām upalakṣaṇam | tathāhi
                  <q class="blue">aṣṭapādyaṃ steyakilbiṣaṃ śūdrasya | dviguṇottarāṇītareṣāṃ prativarṇam | viduṣo 'tikrame
                     daṇḍabhūyastvam</q> (GDh 12.15–17) iti | ayam arthaḥ | kilbiṣaśabdenātra daṇḍo lakṣyate | yasminn apahāre yo daṇḍa uktaḥ
                  sa vidvacchūdrakartṛke 'pahāre 'ṣṭaguṇa āpādanīyaḥ | itareṣāṃ punar viṭkṣatrabrāhmaṇādīnāṃ
                  viduṣāṃ steye dviguṇottarāṇi kilbiṣāṇi ṣoḍaśadvātriṃśaccatuḥṣaṣṭiguṇā daṇḍā āpādanīyāḥ,
                  yasmād vidvacchūdrādikakartṛkeṣv apahāreṣu daṇḍabhūyastvam | <span class="red">manu</span>nāpy ayam evārtho darśitaḥ |
               </p>
               	  
               <p><q class="blue">aṣṭāpādyaṃ tu śūdrasya steye bhavati kilbiṣam |<br />
                     	  ṣoḍaśaiva tu vaiśyasya dvātriṃśat kṣatriyasya tu ||<br />
                     	  brāhmaṇasya catuḥṣaṣṭiḥ pūrṇaṃ vāpi śataṃ bhavet |<br />
                     	  dviguṇā vā catuḥṣaṣṭis taddoṣaguṇavedinaḥ ||</q> iti || (MDh 8.337–38)
               </p>
               	  
               <p>tathā parimāṇakṛtam api daṇḍagurutvaṃ dṛśyate | yathāha <span class="red">manuḥ</span> |
               </p>
               	  
               <p><q class="blue">dhānyaṃ daśabhyaḥ kumbhebhyo harato 'bhyadhikaṃ vadhaḥ |<br />
                     	  śeṣeśv ekādaśaguṇaṃ dāpyas tasya ca tad dhanam ||</q> iti || (MDh 8.320)
               </p>
               	  
               <p>viṃśatidroṇakaḥ kumbhaḥ | hartur hriyamāṇasvāmiguṇāpekṣayā subhikṣadurbhikṣakālādyapekṣayā
                  tāḍanāṅgacchedanavadharūpā daṇḍā yojyāḥ || tathā saṃkhyāviśeṣād api daṇḍaviśeṣo ratnādiṣu
                  |
               </p>
               	  
               <p><q class="blue">suvarṇarajatādīnām uttamānāṃ ca vāsasām |<br />
                     	  ratnānāṃ caiva sarveṣāṃ śatād abhyadhike vadhaḥ ||<br />
                     	  pañcāśatas tv abhyadhike hastacchedanam iṣyate |<br />
                     	  śeṣeṣv ekādaśaguṇaṃ mūlyād daṇḍaṃ prakalpayet ||</q> iti || (MDh 8.321–22)
               </p>
               	  
               <p>tathā dravyaviśeṣād api | (8/323) –</p>
               	  
               <p><q class="blue">puruṣāṇāṃ kulīnānāṃ nārīṇāṃ ca viśeṣataḥ |<br />
                     	  ratnānāṃ caiva sarveṣāṃ haraṇe vadham arhati ||</q> (MDh 8.323)
               </p>
               	  
               <p>akulīnānāṃ tu daṇḍāntaram |</p>
               	  
               <p><q class="blue">puruṣaṃ harato daṇḍaḥ prokta uttamasāhasaḥ |<br />
                     	  stryaparādhe tu sarvasvaṃ kanyāṃ tu harato vadhaḥ ||</q> iti || (NSm 19.35)
               </p>
               	  
               <p>kṣudradravyāṇāṃ tu māṣato nyūnamūlyānāṃ mūlyāt pañcaguṇo damaḥ,</p>
               	  
               <p><q class="blue">kāṣṭabhāṇḍatṛṇādīnāṃ mṛṇmayānāṃ tathaiva ca ||<br />
                     	  veṇuvaiṇavabhāṇḍānāṃ tathā snāyvasthicarmaṇām |<br />
                     	  śākānām ārdramūlānāṃ haraṇe phalamūlayoḥ |<br />
                     	  gorasekṣuvikārāṇāṃ tathā lavaṇatailayoḥ ||<br />
                     	  pakvānnānaṃ kṛtānnānāṃ matsyānām āmiṣasya ca |<br />
                     	  sarveṣāṃ mūlyabhūtānāṃ mūlyāt pañcaguṇo damaḥ ||</q> (NSm 19.29–31)
               </p>
               	  
               <p>iti <span class="red">nārada</span>smaraṇāt || yaḥ punaḥ prathamasāhasaḥ kṣudradravyeṣu śatāvaraḥ pañcaśataparyanto 'sau
                  māṣamūlye tadadhikamūlye vā yathāyogyaṃ vyavasthāpanīyaḥ || yat punar <span class="red">mānavaṃ</span> kṣudradravyagocaravacanaṃ <q class="blue">tanmūlyād dviguṇo damaḥ</q> (MDh 8.329) iti tad alpaprayojanaśarāvādiviṣayam | tathāparādhagurutvād api daṇḍagurutvam | yathā,
               </p>
               	  
               <p><q class="blue">saṃdhiṃ bhittvā tu ye cauryaṃ rātrau kurvati taskarāḥ |<br />
                     	  teṣāṃ chittvā nṛpo hastau tīkṣṇaśūle niveśayet ||</q> (MDh 9.276)
               </p>
               	  
               <p>ity evaṃ sarveṣām ānantyāt pratidravyaṃ vaktum aśakter jātiparimāṇādibhiḥ kāraṇair
                  daṇḍagurulaghubhāvaḥ kalpanīyaḥ | pathikādīnāṃ punar alpāparādhe na daṇḍaḥ | yathāha
                  <span class="red">manuḥ:</span></p>
               	  
               <p><q class="blue">dvijo 'dhvagaḥ kṣīṇavṛttir dvāv ikṣū dve ca mūlake |<br />
                     	  ādadānaḥ parakṣetrān na daṇḍaṃ dātum arhati ||</q> (MDh 8.341)
               </p>
               	  
               <p>tathā,</p>
               	  
               <p><q class="blue">caṇakavrīhigodhūmayavānāṃ mudgamāṣayoḥ |<br />
                     	  aniṣidhair gṛhītavyo muṣṭir ekaḥ pathi sthitaiḥ ||</q> (DhKo 1723)
               </p>
               	  
               <p><q class="blue">tathaiva saptame bhaktaṃ bhaktāni ṣaḍ anaśnatā |<br />
                     	  aśvastanā vidhānena hartavyaṃ hīnakarmaṇaḥ ||</q> (MDh 11.16) iti || 2.275 ||
               </p>
               
               	  
               <p class="italic">acaurasyāpi cauropakāriṇo daṇḍam āha |</p>
               
               	  
               <p id="YDh_2.276" class="bold">
                  	    bhaktāvakāśāgnyudakamantropakaraṇavyayān |<br />
                  	    dattvā caurasya vā hantur jānato dama uttamaḥ ||
                  	   <span class="ref">YDh_2.276</span></p>
               
               	  
               <p>bhaktam aśanam | avakāśo nivāsasthānam | agniś caurasya śītāpanodādyarthaḥ | udakaṃ
                  tṛṣitasya | mantraś cauryaprakāropadeśaḥ | upakaraṇaṃ cauryasādhanam | vyayo 'pahārārthaṃ
                  deśāntaraṃ gacchataḥ pātheyam | etāni caurasya hantur vā duṣṭatvaṃ jānann api yaḥ
                  prayacchati tasyottamasāhaso daṇḍaḥ | cauropekṣiṇām api doṣaḥ,
               </p>
               	  
               <p><q class="blue">śaktāś ca ya upekṣante te 'pi taddoṣabhāginaḥ |</q> (NSm 14.18)
               </p>
               	  
               <p>iti <span class="red">nārada</span>smaraṇāt || 2.276 ||
               </p>
               
               	  
               <p class="italic">kiṃ ca |</p>
               
               	  
               <p id="YDh_2.277" class="bold">
                  	    śastrāvapāte garbhasya pātane cottamo damaḥ |<br />
                  	    uttamo vādhamo vāpi puruṣastrīpramāpaṇe ||
                  	   <span class="ref">YDh_2.277</span></p>
               
               	  
               <p>paragātreṣu śastrasyāvapātane dāsībrāhmaṇagarbhavyatirekeṇa garbhasya pātane cottamo
                  damo daṇḍaḥ | dāsīgarbhanipātane tu <q>dāsīgarbhavināśakṛd</q> (YDh 2.236) ityādinā śatadaṇḍo 'bhihitaḥ | brāhmaṇagarbhavināśe tu <q class="blue">hatvā garbham avijñātam</q> (MDh 11.87) ity atra brahmahatyātideśaṃ vakṣyate | puruṣasya striyāś ca pramāpaṇe śīlavṛttādyapekṣayottamo
                  vādhamo vā daṇḍo vyavasthito veditavyaḥ || 2.277 ||
               </p>
               
               	  
               <p class="italic">api ca |</p>
               
               	  
               <p id="YDh_2.278" class="bold">
                  	    vipraduṣṭāṃ striyaṃ caiva puruṣaghnīm agarbhiṇīm |<br />
                  	    setubhedakarīṃ cāpsu śilāṃ baddhvā praveśayet ||
                  	   <span class="ref">YDh_2.278</span></p>
               
               	  
               <p>viśeṣeṇa praduṣṭā vipraduṣṭā bhrūṇaghnī svagarbhapātinī ca | yā ca puruṣasya hantrī
                  setūnāṃ bhettrī ca etā garbharahitāḥ strīr gale śilāṃ baddhvā apsu praveśayet yathā
                  na plavanti || 2.278 ||
               </p>
               
               	  
               <p class="italic">kiṃ ca |</p>
               
               	  
               <p id="YDh_2.279" class="bold">
                  	    viṣāgnidāṃ patigurunijāpatyapramāpaṇīm |<br />
                  	    vikarṇakaranāsauṣṭhīṃ kṛtvā gobhiḥ pramāpayet ||
                  	   <span class="ref">YDh_2.279</span></p>
               
               	  
               <p>agarbhiṇīm ity anuvartate | yā ca paravadhārtham annapānādiṣu viṣaṃ dadāti kṣipati
                  | yā ca dāhārthaṃ grāmādiṣv agniṃ dadāti tathā yā ca nijapatigurvapatyāni mārayati
                  tāṃ vicchinnakarṇakaranāsauṣṭīṃ kṛtvā adāntair duṣṭabalīvardaiḥ pravāhya mārayet |
                  steyaprakaraṇe yad etat sāhasikasya daṇḍavidhānaṃ tat prāsaṅgikam iti mantavyam ||
                  2.279 ||
               </p>
               
               	  
               <p class="italic">avijñātakartṛke hanane hantṛjñānopāyam āha |</p>
               
               	  
               <p id="YDh_2.280" class="bold">
                  	    avijñātahatasyāśu kalahaṃ sutabāndhavāḥ |<br />
                  	    praṣṭavyā yoṣitaś cāsya parapuṃsi ratāḥ pṛthak ||
                  	   <span class="ref">YDh_2.280</span></p>
               
               	  
               <p>avijñātahatasyāvijñātapuruṣeṇa ghātitasya saṃbandhinaḥ sutāḥ pratyāsannabāndhavāś
                  ca kenāsya kalaho jāta iti kalaham āśu praṣṭavyāḥ | tathā mṛtasya saṃbandhinyo yoṣito
                  yāś ca parapuṃsi ratā vyabhicāriṇyas tā api praṣṭavyāḥ || 2.280 ||
               </p>
               
               	  
               <p class="italic">kathaṃ praṣṭavyā ity ata āha |</p>
               
               	  
               <p id="YDh_2.281" class="bold">
                  	    strīdravyavṛttikāmo vā kena vāyaṃ gataḥ saha |<br />
                  	    mṛtyudeśasamāsannaṃ pṛcched vāpi janaṃ śanaiḥ ||
                  	   <span class="ref">YDh_2.281</span></p>
               
               	  
               <p>kim ayaṃ strīkāmo dravyakāmo vṛttikāmo vā tathā kasyāṃ kiṃsaṃbandhinyāṃ vā striyām
                  asya ratir āsīt kasmin vā dravye prītiḥ kuto vā vṛttikāmaḥ kena vā saha deśāntaraṃ
                  gata iti nānāprakāraṃ vyabhicāriṇyo yoṣitaḥ pṛthak pṛthak viśvāsya praṣṭavyāḥ | tathā
                  maraṇadeśanikaṭavartino gopāṭavikādyā ye janās te 'pi viśvāsapūrvakaṃ praṣṭavyāḥ |
                  evaṃ nānākāraiḥ praśnair hantāraṃ niścitya tad ucito daṇḍo vidhātavyaḥ || 2.281 ||
               </p>
               
               	  
               <p class="italic">kiṃ ca |</p>
               
               	  
               <p id="YDh_2.282" class="bold">
                  	    kṣetraveśmavanagrāmavivītakhaladāhakāḥ |<br />
                  	    rājapatnyabhigāmī ca dagdhavyās tu kaṭāgninā ||
                  	   <span class="ref">YDh_2.282</span></p>
               
               	  
               <p>kṣetraṃ pakvaphalasasyopetam | veśma gṛham | vanam aṭavīṃ krīḍāvanaṃ vā | grāmam |
                  vivītam uktalakṣaṇam khalaṃ vā ye dahanti ye ca rājapatnīm abhigacchanti tān sarvān
                  kaṭair vīraṇamayair veṣṭayitvā dahet | kṣetrāder dāhakānāṃ māraṇadaṇḍaprasaṅgād daṇḍavidhānam
                  || 2.282 ||
               </p>
               
               	  
               <p>iti steyaprakaraṇam</p>
               	
            </div>
            	
            <div id="d1e32551">
               	  
               <h3>atha strīsaṃgrahaṇaprakaraṇam</h3>
               
               	  
               <p>strīsaṃgrahaṇākhyaṃ vivādapadaṃ vyākhyāyate | prathamasāhasādidaṇḍaprāptyarthaṃ tredhā
                  tatsvarūpaṃ <span class="red">vyāsena</span> vivṛtam |
               </p>
               	  
               <p><q class="blue">trividhaṃ tat samākhyātaṃ prathamaṃ madhyamottamam |<br />
                     	  adeśakālabhāṣābhir nirjane ca parastriyāḥ ||<br />
                     	  kaṭākṣāvekṣaṇaṃ hāsyaṃ prathamaṃ sāhasaṃ smṛtam |<br />
                     	  preṣaṇaṃ gandhamālyānāṃ dhūpabhūṣaṇavāsasām ||<br />
                     	  pralobhanaṃ cānnapānair madhyamaṃ sāhasaṃ smṛtam |<br />
                     	  sahāsanaṃ vivikteṣu parasparam upāśrayaḥ ||<br />
                     	  keśākeśigrahaś caiva samyak saṃgrahaṇaṃ smṛtam ||</q> (DhKo 1889)
               </p>
               	  
               <p>strīpuṃsayor mithunībhāvaḥ saṃgrahaṇam ||</p>
               
               	  
               <p class="italic">saṃgrahaṇajñānapūrvakatvāt tatkartur daṇḍavidhānaṃ tajjñānopāyaṃ tāvad āha |</p>
               
               	  
               <p id="YDh_2.283" class="bold">
                  	    pumān saṃgrahaṇe grāhyaḥ keśākeśi parastriyā |<br />
                  	    sadyo vā kāmajaiś cihnaiḥ pratipattau dvayos tathā ||
                  	   <span class="ref">YDh_2.283</span></p>
               
               	  
               <p>saṃgrahaṇe pravṛttaḥ pumān keśākeśyādibhir liṅgair jñātvā grahītavyaḥ | parasparaṃ
                  keśagrahaṇapūrvikā krīḍā keśākeśi | <q>tatra tenedam</q> (Pāṇ 2.2.27) iti sarūpe iti bahuvrīhau sati, <q>ic karmavyatihāre</q> (Pāṇ 5.4.127) iti samāsānta icpratyayaḥ | avyayatvāc ca luptatṛtīyāvibhaktiḥ | tataś cāyam arthaḥ
                  | parabhāryayā saha keśākeśikrīḍanenābhinavaiḥ kararuhadaśanādikṛtavraṇaiḥ rāgakṛtair
                  liṅgair dvayoḥ saṃpratipattyā vā jñātvā saṃgrahaṇe pravṛttau grahītavyaḥ | parastrīgrahaṇaṃ
                  niyuktāvaruddhādivyudāsārtham || 2.283 ||
               </p>
               
               	  
               <p class="italic">kiṃ ca |</p>
               
               	  
               <p id="YDh_2.284" class="bold">
                  	    nīvīstanaprāvaraṇasakthikeśāvamarśanam |<br />
                  	    adeśakālasaṃbhāṣaṃ sahaikāsanam eva ca ||
                  	   <span class="ref">YDh_2.284</span></p>
               
               	  
               <p>yaḥ punaḥ paradāraparidhānagranthipradeśakucaprāvaraṇajaghanamūrdharuhādisparśanaṃ
                  sābhilāṣa ivācarati | tathā adeśe nirjane janatākīrṇe vāndhakārākule akāle saṃlāpanaṃ
                  karoti | parabhāryayā vā sahaikamañcakādau riraṃsayevāvatiṣṭate yaḥ so 'pi saṃgrahaṇe
                  pravṛtto grāhyaḥ | etac cāśaṅkyamānadoṣapuruṣaviṣayam | itarasya tu na doṣaḥ | yathāha
                  <span class="red">manuḥ</span> |
               </p>
               	  
               <p><q class="blue">yas tv anākṣāritaḥ pūrvam abhibhāṣate kāraṇāt |<br />
                     	  na doṣaṃ prāpnuyāt kiṃcin na hi tasya vyatikramaḥ ||</q> iti | (MDh 8.355)
               </p>
               	  
               <p>yaḥ parastriyā spṛṣṭaḥ kṣamate 'sāv api grāhya iti <span class="red">tenai</span>voktam |
               </p>
               	  
               <p><q class="blue">striyaṃ spṛśed adeśe yaḥ spṛṣṭo vā marṣayet tathā |<br />
                     	  parasparasyānumate sarvaṃ saṃgrahaṇaṃ smṛtam ||</q> iti | (MDh 8.358)
               </p>
               	  
               <p>yaś ca mayeyaṃ vidagdhāsakṛdramiteti ślāghayā bhujaṃgajanasamakṣaṃ khyāpayaty asāv
                  api grāhya iti <span class="red">tenai</span>voktam |
               </p>
               	  
               <p><q class="blue">darpād vā yadi vā mogāc chlāghayā vā svayaṃ vadet |<br />
                     	  pūrvaṃ mayeyaṃ bhakteti tac ca saṃgrahaṇaṃ smṛtam ||</q> iti || (DhKo 1853)
               </p>
               
               	  
               <p class="italic">pratiṣiddhayor dvayoḥ strīpuṃsayoḥ punaḥ sallāpādikaraṇe daṇḍam āha |</p>
               
               	  
               <p id="YDh_2.285" class="bold">
                  	    strī niṣedhe śataṃ dadyād dviśataṃ tu damaṃ pumān |<br />
                  	    pratiṣedhe tayor daṇḍo yathā saṃgrahaṇe tathā ||
                  	   <span class="ref">YDh_2.285</span></p>
               
               	  
               <p>pratiṣidhyata iti pratiṣedhaḥ patipitrādibhir yena saha saṃbhāṣaṇādikaṃ niṣiddhaṃ
                  tatra pravartamānā strī śatapaṇaṃ daṇḍaṃ dadyāt | puruṣaḥ punar evaṃ niṣiddhe pravartamāno
                  dviśataṃ dadyāt | dvayos tu strīpuṃsayoḥ pratiṣiddhe pravartamānayoḥ saṃgrahaṇe saṃbhoge
                  varṇānusāreṇa yo daṇḍo vakṣyate sa eva vijñeyaḥ | etac ca cāraṇādibhāryāvyatirekeṇa
                  | (8/362) –
               </p>
               	  
               <p><q class="blue">naiṣa cāraṇadāreṣu vidhir nātmopajīviṣu |<br />
                     	  sajjayanti hi te nārīṃ nigūḍhāś cārayanti ca ||</q> (MDh 8.362)
               </p>
               	  
               <p>iti <span class="red">manu</span>smaraṇāt || 2.285 ||
               </p>
               
               	  
               <p class="italic">tad idānīṃ saṃgrahaṇe daṇḍam āha |</p>
               
               	  
               <p id="YDh_2.286" class="bold">
                  	    sajātāv uttamo daṇḍa ānulomye tu madhyamaḥ |<br />
                  	    prātilomye vadhaḥ puṃso nāryāḥ karṇādikartanam ||
                  	   <span class="ref">YDh_2.286</span></p>
               
               	  
               <p>caturṇām api varṇānāṃ balātkāreṇa sajātīyaguptaparadārābhigamane sāśītipaṇasahasraṃ
                  daṇḍanīyaḥ | yadā tv ānulomyena hīnavarṇāṃ striyam aguptām abhigacchati tadā madhyamasāhasaṃ
                  daṇḍanīyaḥ | yadā punaḥ savarṇām aguptām ānulomyena guptāṃ vā vrajati tadā <span class="red">mānave</span> viśeṣa uktaḥ |
               </p>
               	  
               <p><q class="blue">sahasraṃ brāhmaṇo daṇḍyo guptāṃ viprāṃ balād vrajan |<br />
                     	  śatāni pañca daṇḍyaḥ syād icchantyā saha saṃgataḥ ||</q> (MDh 8.378)
               </p>
               	  
               <p>tathā |</p>
               	  
               <p><q class="blue">sahasraṃ brāhmaṇo daṇḍaṃ dāpyo gupte tu te vrajan |<br />
                     	  śūdrāyāṃ kṣatriyaviśoḥ sāhasraṃ tu bhaved damaḥ ||</q> iti || (MDh 8.383)
               </p>
               	  
               <p>etac ca gurusakhibhāryādivyatirekeṇa draṣṭavyam,</p>
               	  
               <p><q class="blue">mātā mātṛṣvasā śvaśrūmātulānī pitṛṣvasā |<br />
                     	  pitṛvyasakhiśiṣyastrī bhaginī tatsakhī snuṣā ||<br />
                     	  duhitācāryabhāryā ca sagotrā śaraṇāgatā |<br />
                     	  rājñī pravrajitā dhātrī sādhvī varṇottamā ca yā ||<br />
                     	  āsām anyatamāṃ gacchan gurutalpaga ucyate |<br />
                     	  śiśnasyotkartanāt tatra nānyo daṇḍo vidhīyate ||</q> (NSm 12.72–74)
               </p>
               	  
               <p>iti <span class="red">nārada</span>smaraṇāt | prātilomye utkṛṣṭavarṇastrīgamane kṣatriyādeḥ puruṣasya vadhaḥ | etac ca
                  guptāviṣayam | anyatra tu dhanadaṇḍaḥ |
               </p>
               	  
               <p><q class="blue">ubhāv api tu tāv eva brāhmaṇyā guptayā saha |<br />
                     	  viplutau śūdravad daṇḍyau dagdhavyau vā kaṭāgninā ||</q> (MDh 8.377)
               </p>
               	  
               <p><q class="blue">brāhmaṇīṃ yady aguptāṃ tu sevetāṃ vaiśyapārthivau |<br />
                     	  vaiśyaṃ pañcaśataṃ kuryāt kṣatriyaṃ tu sahasriṇam ||</q> (MDh 8.376)
               </p>
               	  
               <p>iti <span class="red">manu</span>smaraṇāt | śūdrasya punar aguptām utkṛṣṭavarṇāṃ striyaṃ vrajato liṅgacchedanasarvasvāpahārau
                  |
               </p>
               	  
               <p><q class="blue">śūdro guptam aguptaṃ vā dvaijātaṃ varṇam āvasan |<br />
                     	  aguptam aṅgasarvasvair guptaṃ sarveṇa hīyate ||</q> iti | (MDh 8.374)
               </p>
               	  
               <p>nāryāḥ punar hīnavarṇaṃ vrajantyāḥ karṇayor ādigrahaṇān nāsādeś ca kartanam | ānulomyena
                  vā savarṇaṃ vā vrajantyā daṇḍaḥ kalpyaḥ | ayaṃ ca vadhādyupadeśo rājña eva tasyaiva
                  pālanādhikārān na dvijātimātrasya | tasya <q class="blue">brāhmaṇaḥ parīkṣārtham api śastraṃ nādadīta</q> (DhKo 1605: Āpastamba) iti śastragrahaṇaniṣedhāt | yadā tu rājño nivedanena kālavilambanena kāryātipātāśaṇkā
                  tadā svayam eva jārādīn hanyāt |
               </p>
               	  
               <p><q class="blue">śastraṃ dvijātibhir grāhyaṃ dharmo yatroparudhyate |</q> (MDh 8.348)
               </p>
               	  
               <p>tathā |</p>
               	  
               <p><q class="blue">nātatāyivadhe doṣo hantur bhavati kaś cana |<br />
                     	  prakāśaṃ vāprakāśaṃ vā manyus taṃ manyum ṛcchati ||</q> (MDh 8.351)
               </p>
               	  
               <p>iti śastragrahaṇābhyanujñānāc ca | tathā kṣatriyavaiśyayor anyonyastryabhigamane yathākramaṃ
                  sahasrapañcaśatapaṇātmakau daṇḍau veditavyau | tad āha <span class="red">manuḥ</span> |
               </p>
               	  
               <p><q class="blue">vaiśyaś cet kṣatriyāṃ guptāṃ vaiśyāṃ vā kṣatriyo vrajet |<br />
                     	  yo brāhmaṇyām aguptāyāṃ tāv ubhau daṇḍam arhataḥ ||</q> iti || (MDh 8.382) 2.286 ||
               </p>
               
               	  
               <p class="italic">pāradāryaprasaṅgāt kanyāyām api daṇḍam āha |</p>
               
               	  
               <p id="YDh_2.287" class="bold">
                  	    alaṃkṛtāṃ haran kanyām uttamaṃ hy anyathādhamam |<br />
                  	    daṇḍaṃ dadyāt savarṇāsu prātilomye vadhaḥ smṛtaḥ ||
                  	   <span class="ref">YDh_2.287</span></p>
               
               	  
               <p>vivāhābhimukhībhūtām alaṃkṛtāṃ savarṇāṃ kanyām apaharann uttamasāhasaṃ daṇḍanīyaḥ
                  | tadanabhimukhīṃ savarṇāṃ haran prathamaṃ sāhasam | utkṛṣṭavarṇajāṃ kanyām apaharataḥ
                  punaḥ kṣatriyāder vadha eva | daṇḍavidhānāc cāpahartṛsakāśād ācchidyānyasmai deyeti
                  gamyate || 2.287 ||
               </p>
               
               	  
               <p class="italic">ānulomyāpaharaṇe daṇḍam āha |</p>
               
               	  
               <p class="bold">sakāmāsv anulomāsu na doṣas tv anyathā damaḥ | <span class="ref">YDh_2.288ab</span></p>
               
               	  
               <p>yadi sānurāgāṃ hīnavarṇāṃ kanyām apaharati tadā doṣābhāvān na daṇḍaḥ | anyathā tv
                  anicchantīm apaharataḥ prathamasāhaso daṇḍaḥ ||
               </p>
               
               	  
               <p class="italic">kanyādūṣaṇe daṇḍam āha |</p>
               
               	  
               <p class="bold">dūṣaṇe tu karaccheda uttamāyāṃ vadhas tathā || <span class="ref">YDh_2.288cd</span></p>
               
               	  
               <p>anulomāsv ity anuvartate | yady akāmāṃ kanyāṃ balātkāreṇa nakhakṣatādinā dūṣayati,
                  tadā tasya karaś chettavyaḥ | yadā punas tām evāṅguliprakṣepeṇa yonikṣataṃ kurvan
                  dūṣayati tadā <span class="red">manū</span>ktaṣaṭśatasahito 'ṅgulicchedaḥ |
               </p>
               	  
               <p><q class="blue">abhiṣahya tu yaḥ kanyāṃ kuryād darpeṇa mānavaḥ |<br />
                     	  tasyāśu kartye aṅgulyau daṇḍaṃ cārhati ṣaṭśatam ||</q> iti | (MDh 8.367)
               </p>
               	  
               <p>yadā punaḥ sānurāgāṃ pūrvavad dūṣayati tadāpi <span class="red">tenaiva</span> viśeṣa uktaḥ |
               </p>
               	  
               <p><q class="blue">sakāmāṃ dūṣayan kanyāṃ nāṅgulichedam arhati |<br />
                     	  dviśataṃ tu damam dāpyaḥ prasaṅgavinivṛttaye ||</q> iti | (MDh 8.368)
               </p>
               	  
               <p>yadā tu kanyāiva kanyāṃ dūṣayati vidagdhā vā tatrāpi viśeṣas <span class="red">tenai</span>voktaḥ |
               </p>
               	  
               <p><q class="blue">kanyaiva kanyāṃ yā kuryāt tasyās tu dviśato damaḥ |<br />
                     	  yā tu kanyāṃ prakuryāt strī sā sadyo mauṇḍyam arhati |<br />
                     	  aṅgulyor eva vā cchedaṃ khareṇodvahanaṃ tathā ||</q> iti | (MDh 8.369–70)
               </p>
               	  
               <p>kanyāṃ kuryād iti kanyāṃ yonikṣatavatīṃ kuryād ity arthaḥ || yadā punar utkṛṣṭajātīyāṃ
                  kanyām aviśeṣāt sakāmām akāmāṃ vābhigacchati tadā hīnasya kṣatriyāder vadha eva |
               </p>
               	  
               <p><q class="blue">uttamāṃ sevamānas tu jaghanyo vadham arhati |</q> (MDh 8.366)
               </p>
               	  
               <p>iti <span class="red">manu</span>smaraṇāt || yadā savarṇāṃ sakāmām abhigacchati tadā gomithunaṃ śulkaṃ tatpitre dadyāt
                  yadīcchati | pitari tu śulkam anicchati daṇḍarūpeṇa tad eva rājñe dadyāt | savarṇām
                  akāmāṃ tu gacchato vadha eva | yathāha manuḥ |
               </p>
               	  
               <p><q class="blue">śulkaṃ dadyāt sevamānaḥ samām icchet pitā yadi ||</q> (MDh 8.366)
               </p>
               	  
               <p><q class="blue">yo 'kāmāṃ dūṣayet kanyāṃ sa sadyo vadham arhati |<br />
                     	  sakāmāṃ dūṣayaṃs tulyo na vadhaṃ prāpnuyān naraḥ ||</q> (MDh 8.364) iti ||
               </p>
               
               	  
               <p class="italic">kiṃ ca |</p>
               
               	  
               <p id="YDh_2.289" class="bold">
                  	    śataṃ strīdūṣaṇe dadyād dve tu mithyābhiśaṃsane |<br />
                  	    paśūn gacchan śataṃ dāpyo hīnāṃ strīṃ gāṃ ca madhyamam ||
                  	   <span class="ref">YDh_2.289</span></p>
               
               	  
               <p>strīśabdenātra prakṛtatvāt kanyāvamṛśyate | tasyā yadi kaścid vidyamānān evāpasmārarājayakṣmādidīrghakutsitarogasaṃsṛṣṭamaithunatvādidoṣān
                  prakāśyeyam akanyeti dūṣayaty asau śataṃ dāpyaḥ | mithyābhiśaṃsane tu punar avidyamānadoṣāviṣkāreṇa
                  dūṣaṇe dve śate dāpanīyaḥ | govyatiriktapaśugamane tu śataṃ dāpyaḥ | yaḥ punar hīnāṃ
                  striyam antyāvasāyinīm aviśeṣāt sakāmām akāmāṃ vā gāṃ cābhigacchaty asau madhyamasāhasaṃ
                  daṇḍanīyaḥ || 2.289 ||
               </p>
               
               	  
               <p class="italic">sādhāraṇastrīgamane daṇḍam āha |</p>
               
               	  
               <p id="YDh_2.290" class="bold">
                  	    avaruddhāsu dāsīṣu bhujiṣyāsu tathaiva ca |<br />
                  	    gamyāsv api pumān dāpyaḥ pañcāśatpaṇikaṃ damam ||
                  	   <span class="ref">YDh_2.290</span></p>
               
               	  
               <p><q>gacchan</q> ity anuvartate | uktalakṣaṇā varṇastriyo dāsyas tā eva svāminā śuśrūṣāhānivyudāsārthaṃ
                  gṛha eva sthātavyam ity evaṃ puruṣāntaropabhogato niruddhā avaruddhāḥ | puruṣaniyataparigrahā
                  bhujiṣyāḥ | yadā dāsyo 'varuddhā bhujiṣyā vā bhaveyus tadā tāsu tathā | caśabdād veśyāsvairiṇīnām
                  api sādhāraṇastrīṇāṃ bhujiṣyāṇāṃ ca grahaṇam | tāsu ca sarvapuruṣasādhāraṇatayā gamyāsv
                  api gacchan pañcāśat paṇān daṇḍanīyaḥ, paraparigṛhītatvena tāsāṃ paradāratulyatvāt
                  | etac ca spaṣṭam uktaṃ <span class="red">nāradena</span> |
               </p>
               	  
               <p><q class="blue">svairiṇyabrāhmaṇī veśyā dāsī niṣkāsanī ca yā |<br />
                     	  gamyāḥ syur ānulomyena striyo na pratilomataḥ ||<br />
                     	  āsv eva tu bhujiṣyāsu doṣaḥ syāt paradāravat |<br />
                     	  gamyāsv api hi nopeyād yat tāḥ paraparigrahāḥ ||</q> iti || (NSm 12.77–78)
               </p>
               	  
               <p>niṣkāsinī svāmyanavaruddhā dāsī |</p>
               	  
               <p><span class="underline">nanu</span> ca svairiṇyādīnāṃ sādhāraṇatayā gamyatvābhidhānam uktam | na hi jātitaḥ śāstrato
                  vā kāścana loke sādhāraṇāḥ striya upalabhyante | tathā hi | svairiṇyo dāsyaś ca tāvad
                  varṇastriya eva,
               </p>
               	  
               <p>svairiṇī yā patiṃ hitvā savarṇaṃ kāmataḥ śrayet | (YDh 1.67)</p>
               	  
               <p>varṇānām ānulomyena dāsyaṃ na pratilomataḥ || (YDh 2.183)</p>
               	  
               <p>iti smaraṇāt<span class="note">NSP and Pāṇḍeya read: manusmaraṇāt. Probably an error; Setlur gives one ms. with that
                     reading.</span> | na ca varṇastrīṇāṃ patyau jīvati mṛte vā puruṣāntaropabhogo ghaṭate |
               </p>
               	  
               <p><q class="blue">duḥśīlaḥ kāmavṛtto vā guṇair vā parivarjitaḥ |<br />
                     	  upacāryaḥ striyā sādhvyā satataṃ devavat patiḥ ||<br />
                     	  kāmaṃ tu kṣapayed dehaṃ puṣpamūlaphalaiḥ śubhaiḥ |<br />
                     	  na tu nāmāpi gṛhṇīyāt patyau prete parasya tu ||</q> (MDh 5.154, 157)
               </p>
               	  
               <p>iti niṣedha<span class="red">smaraṇāt</span> || nāpi kanyāvasthāyāḥ sādhāraṇatvam | pitrādiparirakṣitāyāḥ kanyāyā eva dānopadeśāt
                  | dātrabhāve 'pi tathāvidhāyā eva svayaṃvaropadeśāt | na ca dāsībhāvāt svadharmādhikāracyutiḥ
                  | pāratantryaṃ hi dāsyaṃ na svadharmaparityāgaḥ | nāpi veśyā sādhāraṇī varṇānulomajavyatirekeṇa
                  gamyajātyantarāsaṃbhavāt | tad antaḥpātitve ca pūrvavad evāgamyatvam | pratilomajatve
                  tu tāsāṃ nitarām agamyatvam | ataḥ puruṣāntaropabhoge tāsāṃ ninditakarmābhyāsena pātityāt
                  | patitasaṃsargasya niṣiddhatvāc ca na sakalapuruṣopabhogayogyatvam |
               </p>
               	  
               <p><span class="underline">satyam evam</span> | kiṃ tv atra svairiṇyādyupabhoge pitrādirakṣakarājadaṇḍabhayādidṛṣṭadoṣābhāvād gamyatvavācoyuktiḥ
                  | daṇḍābhāvaś cāvaruddhāsu dāsīṣv iti niyatapuruṣaparigrahopādhito daṇḍavidhānāt tadupādhirahitāsv
                  arthād avagamyate | svairiṇyādīnāṃ punar daṇḍābhāvo vidhānābhāvāt,
               </p>
               	  
               <p><q class="blue">kanyāṃ bhajantīm utkṛṣṭāṃ na kiṃcid api dāpayet |</q> (MDh 8.365)
               </p>
               	  
               <p>iti liṅganidarśanāc cāvagamyate | prāyaścittaṃ tu svadharmaskhalananimittaṃ gamyānāṃ
                  gantṝṇāṃ cāviśeṣād bhavaty eva | yat punar veśyānāṃ jātyantarāsaṃbhavena varṇāntaḥpātitvam
                  anumānād uktam, <q>veśyā varṇānulomādyantaḥpātityo manuṣyajātyāśrayatvāt brāhmaṇādivat</q> iti | <span class="underline">tan na</span>, tatra kuṇḍagolakādibhir anaikāntikatvāt | ato veśyākhyā kācij jātir anādir veśyāyām
                  utkṛṣṭajāteḥ samānajāter vā puruṣād utpannā puruṣasaṃbhogavṛttir veśyeti brāhmaṇyādival
                  lokaprasiddhibalād abhyupagamanīyam | na ca nirmūleyaṃ prasiddhiḥ | smaryate hi <span class="red">skandapurāṇe</span>: <q class="blue">pañcacūḍā nāma kāścanāpsarasas tatsantatir veśyākhyā pañcamī jātiḥ</q> iti | atas tāsāṃ niyatapuruṣapariṇayanavidhividhuratayā samānotkṛṣṭajātipuruṣābhigamane
                  nādṛṣṭadoṣo nāpi daṇḍaḥ | tāsu cānavaruddhāsu gacchatāṃ puruṣāṇāṃ yady api na daṇḍas
                  tathāpy adṛṣṭadoṣo 'sty eva <q class="blue">svadāranirataḥ sadā</q> (MDh 3.45) iti niyamāt,
               </p>
               	  
               <p><q class="blue">paśuveśyābhigamane prājāpatyaṃ vidhiyate |</q> (cf. ViDh 53.7)
               </p>
               	  
               <p>iti prāyaścittasmaraṇāc, ceti niravadyam || 2.290 ||</p>
               
               	  
               <p class="italic"><q>avaruddhāsu dāsīṣu</q> ity anena dāsīsvairiṇyādibhujiṣyābhigamane daṇḍaṃ vidadhatas tāsv abhujiṣāsv daṇḍo
                  nāstīty arthād uktam, tad apavādam āha |
               </p>
               
               	  
               <p id="YDh_2.291" class="bold">
                  	    prasahya dāsyabhigame daṇḍo daśapaṇaḥ smṛtaḥ |<br />
                  	    bahūnāṃ yady akāmāsau caturviṃśatikaḥ pṛthak ||
                  	   <span class="ref">YDh_2.291</span></p>
               
               	  
               <p>puruṣasaṃbhogajīvikāsu dāsīṣu svairiṇyādiṣu śulkadānaviraheṇa prasahya balātkāreṇābhigacchato
                  daśapaṇo daṇḍaḥ | yadi bahava ekām anicchantīm api balātkāreṇābhigacchanti tarhi pratyekaṃ
                  caturviṃśatipaṇaparimitaṃ daṇḍaṃ daṇḍanīyāḥ | yadā punas tadicchayā bhāṭiṃ dattvā
                  paścād anicchantīm api balād vrajanti tadā teṣām adoṣaḥ, yadi vyādhyādyabhibhavas
                  tasyā na syāt,
               </p>
               	  
               <p><q class="blue">vyādhitā saśramā vyagrā rājakarmaparāyaṇā |<br />
                     	  āmantritā cen nāgacched adaṇḍyā vaḍavā smṛtā ||</q> (BṛSm 1.16.13)
               </p>
               	  
               <p>iti <span class="red">nārada</span>vacanāt |
               </p>
               
               	  
               <p id="YDh_2.292" class="bold">
                  	    gṛhītavetanā veśyā necchantī dviguṇaṃ vahet |<br />
                  	    agṛhīte samaṃ dāpyaḥ pumān apy evam eva hi ||
                  	   <span class="ref">YDh_2.292</span></p>
               
               	  
               <p>yadā tu śulkaṃ gṛhītvā svasthāpy arthapatiṃ necchati tadā dviguṇaṃ śulkaṃ dadyāt |
                  tathā śulkaṃ dattvā svayam anicchataḥ svasthasya puṃsaḥ śulkahānir eva,
               </p>
               	  
               <p><q class="blue">śulkaṃ gṛhītvā paṇyastrī necchantī dviguṇaṃ vahet |<br />
                     	  anicchan dattaśulko 'pi śulkahānim avāpnuyāt ||</q> (NSm 6.20; DhKo 851)
               </p>
               	  
               <p>iti <span class="red">tenai</span>voktam | tathānyo 'pi viśeṣas <span class="red">tenai</span>va darśitaḥ |
               </p>
               	  
               <p><q class="blue">aprayacchaṃs tathā śulkam anubhūya pumān striyam |</q> (NSm 6.20)
               </p>
               	  
               <p><q class="blue">akrameṇa ca saṃgacchan pādadantanakhādibhiḥ ||</q> (DhKo 851)
               </p>
               	  
               <p><q class="blue">ayonau vābhigacched yo bahubhir vāpi vāsayet |<br />
                     	  śulkam aṣṭaguṇaṃ dāpyo vinayaṃ tāvad eva tu ||</q> (NSm 6.21)
               </p>
               	  
               <p><q class="blue">veśyāpradhānā yās tatra kāmukās tadgṛhoṣitāḥ |<br />
                     	  tatsamuttheṣu kāryeṣu nirṇayaṃ saṃśaye viduḥ ||</q> (DhKo 851) iti || 2.292 ||
               </p>
               
               	  
               <p class="italic">kiṃ ca |</p>
               
               	  
               <p id="YDh_2.293" class="bold">
                  	    ayonau gacchato yoṣāṃ puruṣaṃ vāpi mehataḥ |<br />
                  	    caturviṃśatiko daṇḍas tathā pravrajitāgame ||
                  	   <span class="ref">YDh_2.293</span></p>
               
               	  
               <p>yas tu svayoṣāṃ mukhādāv abhigacchati puruṣaṃ vābhimukho mehati tathā pravrajitāṃ
                  vā gacchaty asau caturviṃśatipaṇān daṇḍanīyaḥ || 2.293 ||
               </p>
               
               	  
               <p class="italic">kiṃ ca |</p>
               
               	  
               <p id="YDh_2.294" class="bold">
                  	    antyābhigamane tv aṅkyaḥ kubandhena pravāsayet |<br />
                  	    śūdras tathāntya eva syād antyasyāryāgame vadhaḥ ||
                  	   <span class="ref">YDh_2.294</span></p>
               
               	  
               <p>antyā cāṇḍālī tadgamane traivarṇikān prāyaścittānabhimukhān <q class="blue">sahasraṃ tv antyajastriyam</q> (MDh 8.385) iti <span class="red">manu</span>vacanāt paṇasahasraṃ daṇḍayitvā, kubandhena kutsitabandhena bhagākāreṇāṅkayitvā, svarāṣṭrān
                  nirvāsayet | prāyaścittābhimukhasya punar daṇḍanam eva | śūdraḥ punaś cāṇḍālyabhigame
                  'ntya eva cāṇḍāla eva bhavati | antyajasya punaś cāṇḍālāder utkṛṣṭajātistryabhigame
                  vadha eva || 2.294 ||
               </p>
               
               	  
               <p>iti strīsaṃgrahaṇaprakaraṇam</p>
               	
            </div>
            	
            <div id="d1e33336">
               	  
               <h3>atha prakīrṇakaprakaraṇam</h3>
               
               	  
               <p>vyavahāraprakāraṇamadhye strīpuṃsayogākhyam apy aparaṃ vivādapadaṃ <span class="red">manunāradābhyāṃ</span> vivṛtam | tatra <span class="red">nāradaḥ</span> |
               </p>
               	  
               <p><q class="blue">vivāhādividhiḥ strīṇāṃ yatra puṃsāṃ ca kīrtyate |<br />
                     	  strīpuṃsayogasaṃjñaṃ tadvivādapadam ucyate ||</q> iti || (NSm 12.1)
               </p>
               	  
               <p><span class="red">manur</span> apyāha |
               </p>
               	  
               <p><q class="blue">asvatantrāḥ striyaḥ kāryāḥ puruṣaiḥ svair divāniśam |<br />
                     	  viṣayeṣu ca sajjantyaḥ saṃsthāpyā hy ātmano vaśe ||</q> ityādi | (MDh 9.2)
               </p>
               	  
               <p>yady api strīpuṃsayoḥ parasparam arthipratyarhitayā nṛpasamakṣaṃ vyavahāro niṣiddhas
                  tathāpi pratyakṣeṇa karṇaparamparayā vā vidite tayoḥ parasparāticāre daṇḍādinā dampatī
                  nijadharmārge rājñā sthāpanīyau | itarathā doṣabhāg bhavati vyavahāraprakaraṇe rājadharmamadhye
                  'sya strīpuṃsadharmajātasyopadeśaḥ | etac ca vivāhaprakaraṇa eva saprapañcaṃ pratipāditam
                  iti <span class="red">yogīśvareṇa</span> na punar atroktam ||
               </p>
               
               	  
               <p>sāṃprataṃ prakīrṇakākhyaṃ vyavahārapadaṃ prastūyate | tallakṣaṇaṃ ca kathitaṃ <span class="red">nāradena</span> |
               </p>
               	  
               <p><q class="blue">prakīrṇakeṣu vijñeyā vyavahārā nṛpāścayāḥ |<br />
                     	  rājñām ājñāpratīghātas tatkarmakaraṇaṃ tathā ||<br />
                     	  puraḥpradānaṃ saṃbhedaḥ prakṛtīnāṃ tathāiva ca |<br />
                     	  pākhaṇḍinaigamaśreṇīgaṇadharmaviparyayāḥ ||<br />
                     	  pitrāputravivādaś ca prāyaścittavyasaṃkramaḥ |<br />
                     	  pratigrahavilopaś ca kopaś cāśramiṇām api ||<br />
                     	  varṇasaṃkaradoṣaś ca tadvṛttiniyamas tathā |<br />
                     	  na dṛṣṭaṃ yac ca pūrveṣu sarvaṃ tat syāt kīrṇakam ||</q> iti || (NSm 18.1–4)
               </p>
               	  
               <p>prakīrṇake vivādapade ye vivādā rājājñollaṅghanatadājñākaraṇādiviṣayās te nṛpasamavāyinaḥ
                  | nṛpa eva tatra smṛtyācāravyapetamārge vartamānānāṃ pratikūlatām āsthāya vyavahāranirṇayaṃ
                  kuryāt | evaṃ ca vadatā yo nṛpāśrayo vyavahāras tatprakīrṇakam ity arthāl lakṣitaṃ
                  bhavati ||
               </p>
               
               	  
               <p class="italic">tatrāparādhaviśeṣeṇa daṇḍaviśeṣam āha |</p>
               
               	  
               <p id="YDh_2.295" class="bold">
                  	    ūnaṃ vābhyadhikaṃ vāpi likhed yo rājaśāsanam |<br />
                  	    pāradārikacauraṃ vā muñcato daṇḍa uttamaḥ ||
                  	   <span class="ref">YDh_2.295</span></p>
               
               	  
               <p>rājadattabhūmer nibandhasya vā parimāṇān nyūnatvam ādhikyaṃ vā prakāśayan rājaśāsanaṃ
                  yo 'bhilikhati, yaś ca pāradārikaṃ cauraṃ vā gṛhītvā rājñe 'narpayitvā muñcati, tāv
                  ubhāv uttamasāhasaṃ daṇḍanīyau || 2.295 ||
               </p>
               
               	  
               <p class="italic">prasaṅgān nṛpāśrayavyatiriktavyavahāraviṣayam api daṇḍam āha |</p>
               
               	  
               <p id="YDh_2.296" class="bold">
                  	    abhakṣyeṇa dvijaṃ dūṣyo daṇḍa uttamasāhasam |<br />
                  	    madhyamaṃ kṣatriyaṃ vaiśyaṃ prathamaṃ śūdram ardhikam ||
                  	   <span class="ref">YDh_2.296</span></p>
               
               	  
               <p>mūtrapurīṣādinā abhakṣyeṇa bhakṣyānarheṇa brāhmaṇaṃ dūṣyānnapānādimiśraṇena svarūpeṇa
                  vā dūṣayitvā khādayitvottamasāhasaṃ daṇḍyo bhavati | kṣatriyaṃ punar evaṃ dūṣayitvā
                  madhyamam | vaiśyaṃ dūṣayitvā prathamam | śūdraṃ dūṣayitvā prathamasāhasasyārdhaṃ
                  daṇḍyo bhavatīti saṃbandhaḥ | laśunādyabhakṣyadūṣaṇe tu doṣatāratamyād daṇḍatāratamyam
                  ūhanīyam || 2.296 ||
               </p>
               
               	  
               <p class="italic">kiṃ ca |</p>
               
               	  
               <p id="YDh_2.297" class="bold">
                  	    kūṭasvarṇavyavahārī vimāṃsasya ca vikrayī |<br />
                  	    tryaṅgahīnas tu kartavyo dāpyaś cottamasāhasam ||
                  	   <span class="ref">YDh_2.297</span></p>
               
               	  
               <p>rasavedhādyāpāditavarṇotkarṣaiḥ kūṭaiḥ svarṇair vyavahāraśīlo yaḥ svarṇakārādiḥ |
                  yaś ca vimāṃsasya kutsitamāṃsasya śvādisaṃbaddhasya vikrayaśīlaḥ saunikādiḥ | caśabdāt
                  kūṭarajatādivyavahārī ca | te sarve pratyekaṃ nāsākarṇakarais tribhir aṅgair hīnāḥ
                  kāryāḥ | caśabdāt tryaṅgacchedena samuccitam uttamasāhasaṃ daṇḍaṃ dāpyāḥ | yat punar
                  <span class="red">manu</span>noktam |
               </p>
               	  
               <p><q class="blue">sarvakaṇṭakapāpiṣṭhaṃ hemakāraṃ tu pārthivaḥ |<br />
                     	  pravartamānam anyāye chedayel lavaśaḥ kṣuraiḥ ||</q> (MDh 9.292)
               </p>
               	  
               <p>iti tad etad devabrāhmaṇarājasvarṇaviṣayam || 2.297 ||</p>
               
               	  
               <p class="italic">viṣayaviśeṣe daṇḍābhāvam āha |</p>
               
               	  
               <p id="YDh_2.298" class="bold">
                  	    catuṣpādakṛto doṣo nāpaihīti prajalpataḥ |<br />
                  	    kāṣṭhaloṣṭeṣupāṣāṇabāhuyugyakṛtas tathā ||
                  	   <span class="ref">YDh_2.298</span></p>
               
               	  
               <p>catuṣpādair gogajādibhiḥ kṛto yo doṣo manuṣyamāraṇādirūpo 'sau gavādisvāmino na bhavaty
                  apasareti prakarṣeṇoccair bhāṣamāṇasya | tathā lakuṭaloṣṭasāyakapāṣāṇotkṣepaṇena bāhunā
                  yugyena ca yugaṃ vahatāśvādinā kṛto yaḥ pūrvokto doṣaḥ so 'pi kāṣṭhādīn prāsyato na
                  bhavaty aprasareti prajalpataḥ | kāṣṭādyutkṣepaṇena hiṃsāyāṃ doṣābhāvakathanaṃ daṇḍābhāvapratipādanārtham
                  | prāyaścittam punar abuddhipūrvakaraṇanimittam asty eva | kāṣṭādigrahaṇaṃ ca śaktitomarāder
                  upalakṣaṇārtham || 2.298 ||
               </p>
               
               	  
               <p class="italic">kiṃ ca |</p>
               
               	  
               <p id="YDh_2.299" class="bold">
                  	    chinnanasyena yānena tathā bhagnayugādinā |<br />
                  	    paścāc caivāpasaratā hiṃsane svāmy adoṣabhāk ||
                  	   <span class="ref">YDh_2.299</span></p>
               
               	  
               <p>nāsi bhavā rajjur nasyā chinnā śakaṭādiyuktabalīvardanasyā rajjur yasmin yāne tat
                  chinnanasyaṃ śakaṭādi tena | tathā bhagnayugena ādigrahaṇād bhagnākṣacakrādinā ca
                  yānena paścāt pṛṣṭhato 'pasaratā caśabdāt tiryagapagacchatā pratimukhaṃ cāgacchatā
                  ca manuṣyādihiṃsane svāmī prājako vā doṣabhāṅ na bhavati, atatprayatnajanitatvād dhiṃsanasya
                  | tathāca <span class="red">manuḥ</span> |
               </p>
               	  
               <p><q class="blue">chinnanāsye bhagnayuge tiryakpratimukhāgate |<br />
                     	  akṣabhaṅge ca yānasya cakrabhaṅge tathaiva ca ||<br />
                     	  chedane caiva yantrāṇāṃ yoktraraśmyos tathaiva ca |<br />
                     	  ākrande cāpy apaihīti na daṇḍaṃ manur abravīt ||</q> iti || (MDh 8.291–92)
               </p>
               
               	  
               <p class="italic">upekṣāyāṃ svāmino daṇḍam āha |</p>
               
               	  
               <p id="YDh_2.300" class="bold">
                  	    śakto 'py amokṣayan svāmī daṃṣṭriṇāṃ śṛṅgiṇāṃ tathā |<br />
                  	    prathamaṃ sāhasaṃ dadyād vikruṣṭe dviguṇaṃ tathā ||
                  	   <span class="ref">YDh_2.300</span></p>
               
               	  
               <p>apravīṇaprājakapreritair daṃṣṭribhir gajādibhiḥ śṛṅgibhir gavādibhir vadhyamānaṃ samartho
                  'pi tatsvāmī yady amokṣayann upekṣate tadā akuśalaprājakaniyojananimittaṃ prathamasāhasaṃ
                  daṇḍaṃ dadyāt | yadā tu mārito 'ham iti vikruṣṭe 'pi na mokṣayati tadā dviguṇam |
                  yadā punaḥ pravīṇam eva prājakaṃ prerayati tadā prājaka eva daṇḍyo na svāmī | yathāha
                  <span class="red">manuḥ</span> |
               </p>
               	  
               <p><q class="blue">prājakaś ced bhaved āptaḥ prājako daṇḍam arhati |</q> iti | (MDh 8.294)
               </p>
               	  
               <p>prājako yantā | āpto 'bhiyuktaḥ | prāṇiviśeṣāc ca daṇḍaviśeṣaḥ kalpanīyaḥ | yathāha
                  <span class="red">manuḥ</span> |
               </p>
               	  
               <p><q class="blue">manuṣyamāraṇe kṣipraṃ cauravat kilbiṣī bhavet |<br />
                     	  prāṇabhṛtsu mahatsv ardhaṃ gogajoṣṭrahayādiṣu ||<br />
                     	  kṣudrāṇāṃ ca paśūnāṃ tu hiṃsāyāṃ dviśato damaḥ |<br />
                     	  pañcāśat tu bhaved daṇḍaḥ śubheṣu mṛgapakṣiṣu ||<br />
                     	  gardhabhājāvikānāṃ tu daṇḍaḥ syāt pañcamāṣakaḥ |<br />
                     	  māṣakas tu bhaved daṇḍaḥ śvasūkaranipātane ||</q> iti || (MDh 8.296–98)
               </p>
               
               	  
               <p class="italic">kiṃ ca |</p>
               
               	  
               <p id="YDh_2.301" class="bold">
                  	    jāraṃ caurety abhivadan dāpyaḥ pañcaśataṃ damam |<br />
                  	    upajīvya dhanaṃ muñcaṃs tad evāṣṭaguṇīkṛtam ||
                  	   <span class="ref">YDh_2.301</span></p>
               
               	  
               <p>svavaṃśakalaṅkabhayāj jāraṃ pāradārikaṃ cauraṃ nirgacchety abhivadan pañcaśataṃ paṇānāṃ
                  pañca śatāni yasmin dame sa tathoktas taṃ damaṃ dāpyaḥ | yaḥ punar jārahastād dhanam
                  upajīvya utkocarūpeṇa gṛhītvā jāraṃ muñcaty asau yāvadgṛhītaṃ tāvadaṣṭaguṇīkṛtaṃ daṇḍaṃ
                  dāpyaḥ || 2.301 ||
               </p>
               
               	  
               <p class="italic">kiṃ ca |</p>
               
               	  
               <p id="YDh_2.302" class="bold">
                  	    rājño 'niṣṭapravaktāraṃ tasyaivākrośakāriṇam |<br />
                  	    tanmantrasya ca bhettāraṃ chittvā jihvāṃ pravāsayet ||
                  	   <span class="ref">YDh_2.302</span></p>
               
               	  
               <p>rājño 'niṣṭasyānabhimatasyāmitrastotrādeḥ prakarṣeṇa bhūyo bhūyo vaktāraṃ tasyaiva
                  rājña ākrośakāriṇaṃ nindākaraṇaśīlaṃ tadīyasya ca mantrasya svarāṣṭravivṛddhihetoḥ
                  pararāṣṭrāpakṣayakarasya vā bhettāraṃ amitrakarṇeṣu japantaṃ tasya jihnām utkṛtya
                  svarāṣṭrān niṣkāsayet | kośāpaharaṇādau punar vadha eva,
               </p>
               	  
               <p><q class="blue">rājñaḥ kośāpahartṝṃś ca pratikūleṣu ca sthitān |<br />
                     	  ghātayed vividhair daṇḍair arīṇāṃ copajāpakān ||</q> (MDh 9.275)
               </p>
               	  
               <p>iti <span class="red">manu</span>smaraṇāt | vividhaiḥ sarvasvāpahārāṅgacchedavadharūpair ity arthaḥ | sarvasvāpahāre
                  'pi yad yasya jīvanopakaraṇaṃ tan nāpahartavyam cauryopakaraṇaṃ vinā | yathāha <span class="red">nāradaḥ</span> |
               </p>
               	  
               <p><q class="blue">āyudhāny āyudhiyānāṃ bāhyādīn bāhyajīvinām |<br />
                     	  veśyāstrīṇām alaṃkārān vādyatodyādi tadvidām ||<br />
                     	  yac ca yasyopakaraṇaṃ yena jīvanti kārukāḥ |<br />
                     	  sarvasvaharaṇe 'py etan na rājā hartum arhati ||</q> iti | (NSm 18.11–12)
               </p>
               	  
               <p>brāhmaṇasya punaḥ <q class="blue">na śārīro brāhmaṇe daṇḍaḥ</q> (GDh 12.46) iti niṣedhād, vadhasthāne śiromuṇḍanādikaṃ kartavyam,
               </p>
               	  
               <p><q class="blue">brāhmaṇasya vadho mauṇḍyaṃ purān nirvāsanāṅkane |<br />
                     	  lalāṭe cābhiśastāṅkaḥ prayāṇaṃ gardabhena tu ||</q> (Cf. DhKo 1858; NSm 14.9)
               </p>
               	  
               <p>iti <span class="red">manu</span>smaraṇāt || 2.302 ||
               </p>
               
               	  
               <p class="italic">kiṃ ca |</p>
               
               	  
               <p id="YDh_2.303" class="bold">
                  	    mṛtāṅgalagnavikretur guros tāḍayitus tathā |<br />
                  	    rājayānāsanāroḍhur daṇḍa uttamasāhasaḥ ||
                  	   <span class="ref">YDh_2.303</span></p>
               
               	  
               <p>mṛtaśarīrasaṃbandhino vastrapuṣpāder vikretuḥ guroḥ pitrācāryādes tāḍayituḥ tathā
                  rājānumatiṃ vinā tadyānaṃ gajāśvādy asanaṃ siṃhāsanādy ārohataś cottamasāhaso daṇḍaḥ
                  || 2.303 ||
               </p>
               
               	  
               <p class="italic">kiṃ ca |</p>
               
               	  
               <p id="YDh_2.304" class="bold">
                  	    dvinetrabhedino rājadviṣṭādeśakṛtas tathā |<br />
                  	    vipratvena ca śūdrasya jīvato 'ṣṭaśato damaḥ ||
                  	   <span class="ref">YDh_2.304</span></p>
               
               	  
               <p>yaḥ punaḥ krodhādinā parasya netradvayaṃ bhinatti | yaś ca jyotiḥśāstravit gurvādihitecchuvyatirikto
                  rājño dviṣṭam aniṣṭaṃ saṃvatsarānte tava rājyacyutir bhaviṣyatīty evamādirūpam ādeśaṃ
                  karoti | tathā yaḥ śūdro bhojanārthaṃ yajñopavītādīni brāmaṇaliṅgāni darśayati teṣām
                  aṣṭaśato damaḥ | aṣṭau paṇaśatāni yasmin dame sa tathoktaḥ | <q class="blue">śrāddhabhojanārthaṃ punaḥ śūdrasya vipraveṣadhāriṇas taptaśalākayā yajñopavītavad
                     vapuṣy ālikhet</q> iti <span class="red">smṛtyantaro</span>ktaṃ draṣṭavyam | vṛttyarthaṃ tu yajñopavītādibrāhmaṇaliṅgadhāriṇo vadha eva, <q class="blue">dvijātiliṅginaḥ śūdrān ghātayet</q> iti <span class="red">smaraṇāt</span> || (could not trace these) 2.304 ||
               </p>
               
               	  
               <p class="italic">rāgalobhādinānyathā vyavahāradarśane daṇḍam āha |</p>
               
               	  
               <p id="YDh_2.305" class="bold">
                  	    durdṛṣṭāṃs tu punar dṛṣṭvā vyavahārān nṛpeṇa tu |<br />
                  	    sabhyāḥ sajayino daṇḍyā vivādād dviguṇaṃ damam ||
                  	   <span class="ref">YDh_2.305</span></p>
               
               	  
               <p>durdṛṣṭān smṛtyācāraprāptadharmollaṅghanena rāgalobhādibhir asamyagvicāritatvenāśaṅkyamānān
                  vyavahārān punaḥ svayaṃ rājā samyag vicārya niścitadoṣāḥ pūrvasabhyāḥ sajayinaḥ pratyekaṃ
                  vivādapade yo damaḥ parājitasya taddviguṇaṃ dāpyāḥ | aprāptajetṛdaṇḍavidhiparatvād
                  vacanasya <q>rāgāl lobhād</q> (YDh 2.4) ityādinā ślokenāpaunaruktyam | yadā punaḥ sākṣidoṣeṇa vyavahārasya durdṛṣṭatvaṃ jñātaṃ
                  tadā sākṣiṇa eva daṇḍyā na jayī nāpi sabhyāḥ | yadā tu rājānumatyā vyavahārasya durdṛṣṭatvaṃ
                  jñātaṃ tadā sarva eva rājasahitāḥ sabhyādayo daṇḍanīyāḥ,
               </p>
               	  
               <p><q class="blue">pādo gacchati kartāraṃ pādaḥ sākṣiṇam ṛcchati |<br />
                     	  pādaḥ sabhāsadaḥ sarvān pādo rājānam ṛcchati ||</q> (MDh 8.18)
               </p>
               	  
               <p>iti <span class="red">vacanāt</span> | etac ca pratyekaṃ rājādīnāṃ doṣapratipādanaparaṃ na punar ekasyaiva pāpāpūrvasya
                  vibhāgāya | yathoktam: <q class="blue">kartṛsamavāyiphalajananasvabhāvatvād apūrvasya</q> iti || 2.305 ||
               </p>
               
               	  
               <p class="italic">nyāyato nirṇītavyavahārasya pratyāvartayitur daṇḍam āha |</p>
               
               	  
               <p id="YDh_2.306" class="bold">
                  	    yo manyetājito 'smīti nyāyenāpi parājitaḥ |<br />
                  	    tam āyāntaṃ punar jitvā dāpayed dviguṇaṃ damam ||
                  	   <span class="ref">YDh_2.306</span></p>
               
               	  
               <p>yaḥ punar nyāyamārgeṇa parājito 'py auddhatyān nāhaṃ parājito 'smīti manyate, tam
                  āyāntaṃ kūṭalekhyādyupanyāsena punar dharmādhikāriṇam adhitiṣṭhantam dharmeṇa punaḥ
                  parājayaṃ nītvā dviguṇaṃ daṇḍaṃ dāpayet | <span class="red">nāraden</span>āpy uktam |
               </p>
               	  
               <p><q class="blue">tīritaṃ cānuśiṣṭaṃ vā yo manyeta vidharmataḥ |<br />
                     	  dviguṇaṃ daṇḍam āsthāya tatkāryaṃ punar uddharet ||</q> iti | (NSm Mā 1.56)
               </p>
               	  
               <p>tīritaṃ sākṣilekhyādinirṇītam anuddhṛtadaṇḍam | anuśiṣṭam uddhṛtadaṇḍam | daṇḍaparyantaṃ
                  nītam iti yāvat | yat punar <span class="red">manu</span>vacanam |
               </p>
               	  
               <p><q class="blue">tīritaṃ cānuśiṣṭaṃ ca yatra kvacana vidyate |<br />
                     	  kṛtaṃ tad dharmato jñeyaṃ na tat prājño nivartayet ||</q> (MDh 9.233)
               </p>
               	  
               <p>iti, tad arthipratyarthinor anyataravacanād vyavahārasyādharmato vṛttatvāśaṅkāyāṃ
                  punar dviguṇadaṇḍapratijñāpūrvakaṃ vyavahāraṃ pravartayet na punar dharmato vṛttatvaniścaye
                  'pi rājñā lobhādinā pravartayitavya ity evaṃparam | yat punar ṇrpāntareṇāpi nyāyāpetaṃ
                  kāryaṃ nivartitaṃ tad api samyakparīkṣaṇena dharmye pathi sthāpanīyam,
               </p>
               	  
               <p><q class="blue">nyāyāpetaṃ yad anyena rājñā jñānakṛtaṃ bhavet |<br />
                     	  tad apy anyāyavihitaṃ punar nyāye niveśayet ||</q> (NSm 18.9)
               </p>
               	  
               <p>iti <span class="red">smaraṇāt</span> || 2.306 ||
               </p>
               
               	  
               <p class="italic">anyāygṛhītadaṇḍadhanasya gatim āha |</p>
               
               	  
               <p id="YDh_2.307" class="bold">
                  	    rājñānyāyena yo daṇḍo gṛhīto varuṇāya tam |<br />
                  	    nivedya dadyād viprebhyaḥ svayaṃ triṃśadguṇīkṛtam ||
                  	   <span class="ref">YDh_2.307</span></p>
               
               	  
               <p>anyāyena yo daṇḍo rājñā lobhādinā gṛhītas taṃ triṃśadguṇikṛtaṃ varuṇāye <del>damiti saṃkalpy</del>a brāhmaṇebhyaḥ svayaṃ dadyāt, yasmād daṇḍarūpeṇa yāvat gṛhītam anyāyena tāvat tasmai
                  pratideyam, itarathāpahāradoṣaprasaṅgāt, anyāyena daṇḍagrahaṇe pūrvasvāminaḥ svattvavicchedābhāvāc
                  ca || 2.307 ||
               </p>
               
               
               	  
               <p>iti śrīpadmanābhabhaṭṭopādhyāyātmajasya śrīmatparamahaṃsaparivrājakācārya<span class="red">vijñāneśvarabhaṭṭārakasya</span>kṛtau <span class="red">ṛjumitākṣarāyāṃ yājñavalkyadharmaśāstra</span>vivṛtau dvitīyo 'dhyāyo vyavahārākhyaḥ saṃpūrṇaḥ |||
               </p>
               	
            </div>
            
         </div>
         
         <div id="d1e33893">
            	
            <h3>atha prāyaścittādhyāyaḥ |</h3>
            
            	
            <div id="d1e33898">
               	  
               <h3>athāśaucaprakaraṇam</h3>
               
               	  
               <p>gṛhasthāśramiṇāṃ nityanaimittakā dharmā uktāḥ | abhiṣekādiguṇayuktasya gṛhasthaviśeṣasya
                  guṇadharmāś ca pradarśitāḥ | adhunā tadadhikārasaṃkocahetubhūtāśaucapratipādanamukhena
                  teṣām apavādaḥ pratipādyate | āśaucaśabdena ca kālasnānādyapanodyaḥ piṇḍodakadānādividher
                  adhyayanādiparyudāsasya ca nimittabhūtaḥ puruṣagataḥ kaścanātiśayaḥ kathyate, na punaḥ
                  karmānadhikāramātram, <q class="blue">aśuddhā bāndhavāḥ sarve</q> (MDh 5.58) ityādāv aśuddhatvābhidhānāt, aśuddhaśabdasya ca vṛddhavyavahāre 'nāhitāgnidīkṣitādāv
                  anadhikārimātre prayogābhāvāt, vṛdddhavyavahāravyutpattinibandhanatvāc ca śabdārthāvagḥateḥ
                  | kiṃ ca yady āśaucināṃ dānādiniṣedhadarśanāt tadayogyatvam aśaucaśabdābhidheyaṃ kalpyate,
                  tarhi udakadānādividhidarśanāt tadyogyatvam apy āśaucaśabdābhidheyaṃ syāt | tatrānekārthakalpanādoṣaprasaṅgaṃ
                  ity upekṣaṇīyo 'yaṃ pakṣaḥ ||
               </p>
               
               	  
               <p class="italic">tatrāśaucibhiḥ sapiṇḍādyair yat kartavyaṃ tat tāvad āha |</p>
               
               	  
               <p id="YDh_3.1" class="bold">
                  	    ūnadvivarṣaṃ nikhanen na kuryād udakaṃ tataḥ |<br />
                  	    ā śmaśānād anuvrajya itaro jñātibhir vṛtaḥ ||
                  	   <span class="ref">YDh_3.1</span></p>
               	  
               <p id="YDh_3.2" class="bold">
                  	    yamasūktaṃ tathā gāthā japadbhir laukikāgninā |<br />
                  	    sa dagdhavya upetaś ced āhitāgnyāvṛtārthavat ||
                  	   <span class="ref">YDh_3.2</span></p>
               
               	  
               <p>ūne aparipūrṇe dve varṣe yasyāsāv ūnadvivarṣas taṃ pretaṃ nikhanet bhūmāv avaṭaṃ kṛtvā
                  nidadhyān na punar dahed ity arthaḥ | na ca <q>sakṛt prasiṃcanty udakam</q> (YDh 3.5) ityādibhiḥ pretoddeśena vihitam udakadānādyaurdhvadehikaṃ kuryāt | ayaṃ ca gandhamālyānupalepanādibhir
                  alaṃkṛtya śucau bhūmau śmaśānād anyatrāsthinicayarahitāyāṃ bahirgrāmān nikhananīyaḥ
                  | yathāha <span class="red">manuḥ</span> |
               </p>
               	  
               <p><q class="blue">ūnadvivārṣikaṃ pretaṃ nidadhyur bāndhavā bahiḥ |<br />
                     	  alaṃkṛtya śucau bhūmāv asthisaṃcayanād ṛte ||<br />
                     	  nāsya kāryo 'gnisaṃskāro nāpi kāryodakakriyā |<br />
                     	  araṇye kāṣṭhavat tyaktvā kṣipeyus tryaham eva tu ||</q> iti | (MDh 5.68–69)
               </p>
               	  
               <p><q>araṇye kāṣṭhavat tyaktvā</q> ityasyāyamarthaḥ | yathāraṇye kāṣṭhaṃ tyaktvodāsīnās tadviṣaye bhavanti tathonadvivārṣikam
                  api khātāyāṃ bhūmau parityajya tadviṣaye śrāddhādyaurdhvadehikeṣu udāsīnair bhavitavyam
                  ity ācārādiprāptaśrāddhādyabhāvo 'nena dṛṣtāntena sūcyate | sa ca ghṛtenābhyajya yamagāthāḥ
                  paṭhadbhir nidhātavyaḥ,
               </p>
               	  
               <p><q class="blue">ūnadvivārṣikaṃ pretaṃ ghṛtāktaṃ nikhaned bhuvi |<br />
                     	  yamagāthā gāyamāno yamasūktam anusmaran ||</q></p>
               	  
               <p>iti <span class="red">yama</span>smaraṇāt || tatas tasmād ūnadvivārṣikād itarapūrṇadvivarṣo yo mṛto 'sau śmaśānaparyantaṃ
                  jñātibhiḥ sapiṇḍaiḥ samānodakaiś ca jyeṣṭhapuraḥsarair<span class="note">NSP and Pāṇḍeya read: jyeṣṭhaḥ; I follow Seltur. The compound is the only grammatical
                     possibility.</span> anuvrajyo 'nugantavyaḥ | asmād eva vacanād ūnadvivarṣasyānugamanam aniyatam iti gamyate
                  | anugamya ca <q class="blue">pareyivāṃsam</q> (RV 10.14.1) ityādiyamasūktaṃ yamadaivatyā gāthāś ca japadbhir laukikenāsaṃskṛtenāgninā dagdhavyo
                  yadi jātāraṇir nāsti | tatsadbhāve tu tanmathitena dagdhavyo na laukikena, tasyāgnisaṃpādyakāryamātrārthatvenotpatteḥ
                  | laukikāgniś ca caṇḍālādivyatirikto grāhyaḥ,
               </p>
               	  
               <p><q class="blue">caṇḍālāgnir amedhyāgniḥ sūtikāgniś ca karhicit |<br />
                     	  patitāgniś citāgniś ca na śiṣṭagrahaṇocitāḥ ||</q></p>
               	  
               <p>iti <span class="red">devala</span>smaraṇāt | <span class="red">laugākṣiṇā</span> cātra viśeṣa uktaḥ |
               </p>
               	  
               <p><q class="blue">tūṣṇīm evodakaṃ kuryāt tūṣṇīṃ saṃskāram eva ca |<br />
                     	  sarveṣāṃ kṛtacūḍānām anyatrāpīcchayā dvayam ||</q> iti |
               </p>
               	  
               <p>ayam arthaḥ: caulakarmānantarakāle niyamenāgnyudakadānaṃ kāryam | anyatrāpi nāmakaraṇād
                  ūrdhvaṃ akṛtacūḍe 'pīcchayā pretābhyudayakāmanayā dvayaṃ agnyudakadānātmakaṃ tūṣṇīṃ
                  kāryaṃ na niyameneti vikalpaḥ | <span class="red">manun</span>āpy atra viśeṣo darśitaḥ |
               </p>
               	  
               <p><q class="blue">nātrivarṣasya kartavyā bāndhavair udakakriyā |<br />
                     	  jātadantasya vā kuryur nāmni vāpi kṛte sati ||</q> iti | (MDh 5.70)
               </p>
               	  
               <p>udakagrahaṇaṃ sāhacaryād agnisaṃskārasyāpy upalakṣaṇārtham, <q>nātrivarṣasya</q> iti vacanāt | kuladharmāpekṣayā cūḍotkarṣe 'pi varṣatrayād ūrdhvam agnyudakadānādiniyamo
                  'vagamyate | <span class="red">laugākṣi</span>vacanād varṣatrayāt prāg api kṛtacūḍasya tayor niyama iti vivecanīyam | <span class="bold">upetaś ced</span> yady upanītas tarhy <span class="bold">āhitāgnyāvṛtā</span> āhitāgner dāhaprakriyayā svagṛhyādiprasiddhayā laukikāgninaiva dagdhavyaḥ | <span class="bold">arthavat</span> prayojanavat | ayam arthaḥ: yady asya kḷptaṃ dāhadvāraṃ kāryarūpaṃ prayojanaṃ saṃbhavati
                  bhūmijoṣaṇaprokṣaṇādi tad upādeyam | yat punar luptaprayojanaṃ pātrayojanādi tan nivartate
                  | tathā laukikāgnividhānenopanītasya anāhitāgner gṛhyāgninā dāhavidhānena ca apahṛtaprayojanatvād
                  āhavanīyāder api nivṛttir iti || agnyantaravidhānaṃ ca <span class="red">vṛddhayājñavalkyen</span>oktam |
               </p>
               	  
               <p><q class="blue">āhitāgnir yathānyāyaṃ dadghavyas tribhir agnibhiḥ |<br />
                     	  anāhitāgnir ekena laukikenāparo janaḥ ||</q> iti |
               </p>
               	  
               <p>na ca śūdreṇa śmaśānaṃ praty agnikāṣṭḥādinayanaṃ kāryam,</p>
               	  
               <p><q class="blue">yasyānayati śūdro 'gniṃ tṛṇaṃ kāṣṭhaṃ havīṃṣi ca |<br />
                     	  pretatvaṃ hi sadā tasya sa cādharmeṇa lipyate ||</q></p>
               	  
               <p>iti <span class="red">yama</span>smaraṇāt || tathā dāhaś ca snapanānantaraṃ kāryaḥ,
               </p>
               	  
               <p><q class="blue">pretaṃ dahec chubhair gandhaiḥ snāpitaṃ sragvibhūṣitam |</q></p>
               	  
               <p>iti <span class="red">smaraṇāt</span> | <span class="red">pracetasā</span> apy uktam |
               </p>
               	  
               <p><q class="blue">snānaṃ pretasya putrādyair vastrādyaiḥ pūjanaṃ tathā |<br />
                     	  nagnadehaṃ dahen naiva kiṃcid deyaṃ parityajet ||</q> iti |
               </p>
               	  
               <p><q>kiṃcid deyam</q> iti śavavastraikadeśaṃ śmaśānavāsyarthaṃ deyaṃ parityajed ity arthaḥ || tathā pretanirharaṇe
                  'pi <span class="red">manunā</span> viśeṣo darśitaḥ |
               </p>
               	  
               <p><q class="blue">na vipraṃ sveṣu tiṣṭhatsu mṛtaṃ śūdreṇa hārayet |<br />
                     	  asvargyā hy āhutiḥ sā syāc chūdrasaṃparkadūṣitā ||</q> (MDh 5.104)
               </p>
               	  
               <p>atra ca <q class="blue">sveṣu tiṣṭhatsu</q> ity avivakṣtam, asvargyatvādidoṣaśravaṇāt ||
               </p>
               	  
               <p><q class="blue">dakṣiṇena mṛtaṃ śūdraṃ paradvāreṇa nirharet |<br />
                     	  paścimottarapūrvais tu yathā saṃkhyaṃ dvijātayaḥ ||</q> (MDh 5.92)
               </p>
               	  
               <p>tathā <span class="red">hārīto</span> 'pi <q class="blue">na grāmābhimukhaṃ pretaṃ hareyuḥ</q> iti | yadā tu proṣitamaraṇe śarīraṃ na labhyate tadāsthibhiḥ pratikṛtiṃ kṛtvā teṣām
                  apy alābhe parṇaśaraiḥ <span class="red">śaunakādigṛhyo</span>ktamārgeṇa pratikṛtiṃ kṛtvā saṃskāraḥ kāryaḥ | āśaucaṃ cātra daśāhādikam eva, <q class="blue">āhitāgniś cet pravasan mriyeta punaḥsaṃskāraṃ kṛtvā śavavad āśaucam</q> iti (VaDh 4.37) <span class="red">vasiṣṭha</span>smaraṇāt || anāhitāgnis tu trirātram,
               </p>
               	  
               <p><q class="blue">supiṣṭair jalasaṃmiśrair dagdhavyaś ca tathāgninā |<br />
                     	  asau svargāya lokāya svāhety uktvā sa bāndhavaiḥ ||<br />
                     	  evaṃ parṇaśaraṃ dagdhvā trirātram aśucir bhavet ||</q></p>
               	  
               <p>iti <span class="red">vacanāt</span> | tataś cāyam arthaḥ: nāmakaraṇād arvāṅ nikhananam eva na codakadānādi | tata ūrdhvaṃ
                  yāvat trivarṣaṃ vaikalpikam agnyudakadānam | tataḥ paraṃ yāvad upanayanaṃ tūṣṇīm evāgnyudakadānaṃ
                  niyatam | varṣatrayāt prāg api kṛtacūḍasya | upanayanād ūrdhvaṃ punar āhitāgnyāvṛtā
                  dāhaṃ kṛtvā sarvam aurdhvadehikaṃ kāryam | ayaṃ tu viśeṣaḥ | upanītasya laukikāgninā
                  dāhaḥ kāryaḥ | anāhitāgner gṛhyāgninā dāho yathāsaṃbhavaṃ pātrayojanaṃ ca kāryam ||
                  3.1 || 3.2 ||
               </p>
               
               	  
               <p class="italic">saṃskārānataraṃ kiṃ kartavyam ity ata āha |</p>
               
               	  
               <p id="YDh_3.3" class="bold">
                  	    saptamād daśamād vāpi jñātayo 'bhyupayanty apaḥ |<br />
                  	    apa naḥ śośucad agham anena pitṛdiṅmukhāḥ ||
                  	   <span class="ref">YDh_3.3</span></p>
               
               	  
               <p>saptamād divasād arvāg daśamadivasād vā jñātayḥ samānagotrāḥ sapiṇḍāḥ samānodakāś
                  ca <q class="blue">apa naḥ śośucad agham</q> (RV 1.97.1–8) ity anena mantreṇa dakṣiṇāmukhā apo 'bhyupanayanti | abhyupagamanena tatprayojanabhūtodakadānaviśiṣṭam
                  abhyupagamanaṃ lakṣyate, <q>evaṃ mātāmahācāryeṣv</q> ity anantaram udakadānasyātideśadarśanāt | etac cāyugmāsu tithiṣu kāryam, <q class="blue">prathamatṛtīyapañcamasaptamanavameṣūdakakriyā</q> (GDh 14.40) iti <span class="red">gautama</span>smaraṇāt | etac ca snānānantaraṃ kāryaṃ | <q class="blue">śarīram agnau saṃyojyānavekṣamāṇā apo 'bhyupayanti</q> iti <span class="red">śātātapa</span>smaraṇāt | tathā <span class="red">pracetasā</span>py atra viśeṣo darśitaḥ: <q class="blue">pretasya bāndhavā yathāvṛddham udakam avatīrya noddharṣayeyur udakānte prasiñceyur
                     apasavyayajñopavītavāsaso dakṣiṇābhimukhā brāhmaṇasyodaṅmukhāḥ pratyaṅmukhāś ca rājanyavaiśyayoḥ</q> iti | <span class="red">smṛtyantare</span> tu yāvanty āśaucadināni tāvad udakadānasyāvṛttir uktā | yathāha <span class="red">viṣṇuḥ</span>: <q class="blue">yāvad āśaucaṃ tāvat pretasyodakaṃ piṇḍaṃ ca dadyuḥ</q> (ViDh 19.13) iti || tathā ca <span class="red">pracetasā</span>py uktam |
               </p>
               	  
               <p><q class="blue">dine dine'ñjalīn pūrṇān pradadyāt pretakāraṇāt |<br />
                     	  tāvad vṛddhiḥ prakartavyā yāvat piṇḍaḥ samāpyate ||</q> iti |
               </p>
               	  
               <p>pratidinam añjalīnāṃ vṛddhiḥ kāryā yāvad daśamaḥ piṇḍaḥ samāpyata ity arthaḥ || yady
                  apy anayor gurulaghukalpayor anyatarānuṣṭhānenāpi śāstrārthaḥ siddhas tathāpi bahukleśāvahatvena
                  gurutarakalpe pravṛttyanupapatteḥ pretasyopakārātiśayo bhaviṣyatīti kalpanīyam, anyathā
                  gurutarakalpāmnāyasyānarthakyaprasaṅgāt | <span class="red">vasiṣṭhen</span>āpi viśeṣo 'bhihitaḥ: <q class="blue">savyottarābhyāṃ pāṇibhyām udakakriyāṃ kurvīran</q> (VaDh 4.12) iti || 3.3 ||
               </p>
               
               	  
               <p class="italic">vakṣyamāṇasakṛtprasekasya nāmagotrādibhir guṇair viśiṣṭasyodakadānasyāsamānagotreṣu
                  mātāmahādiṣv atideśam āha |
               </p>
               
               	  
               <p id="YDh_3.4" class="bold">
                  	    evaṃ mātāmahācāryapretānām udakakriyā |<br />
                  	    kāmodakaṃ sakhiprattāsvasrīyaśvaśurartvijām ||
                  	   <span class="ref">YDh_3.4</span></p>
               
               	  
               <p>yathā sagotrasapiṇḍānāṃ pretānām udakaṃ dīyate tathā mātāmahānām ācāryāṇāṃ ca pretānāṃ
                  nityam udakakriyā kāryā | sakhā mitraṃ, prattaḥ pariṇītā duhitṛbhaginyādayaḥ, svastrīyo
                  bhāgineyaḥ, śvaśuraḥ prasiddhaḥ, ṛtvijo yājakāḥ eṣāṃ sakhyādināṃ pretānāṃ kāmodakaṃ
                  kāryaṃ | kāma icchā | kāmenodakadānaṃ kāmodakaṃ pretābhyudayakāmanāyāṃ satyām udakaṃ
                  deyam asatyāṃ na deyam ity akaraṇe pratyavāyo nāstīty arthaḥ || 3.4 ||
               </p>
               
               	  
               <p class="italic">udakadāne guṇavidhim āha |</p>
               
               	  
               <p class="bold">sakṛt prasiñcanty udakaṃ nāmagotreṇa vāgyatāḥ | <span class="ref">YDh_3.5ab</span></p>
               
               	  
               <p>tac codakadānam itthaṃ kartavyam | sapiṇḍāḥ samānodakāś ca maunino bhūtvā pretasya
                  nāmagotre uccārya amukanāmā preto 'mukagotras tṛpyatv iti sakṛd evodakaṃ prasiñceyuḥ
                  trir vā, <q class="blue">triḥ prasekaṃ kuryuḥ pretas tṛpyatv iti</q> iti <span class="red">pracetasaḥ</span> smaraṇāt | pratidinam añjalivṛddhis tu pratipāditaiva | tathā ayam api viśeṣas <span class="red">tenai</span>voktaḥ |
               </p>
               	  
               <p><q class="blue">nadīkūlaṃ tato gatvā śaucaṃ kṛtvā yathārthavat |<br />
                     	  vastraṃ saṃśodhayed ādau tataḥ snānaṃ samācaret ||<br />
                     	  sacailas tu tataḥ snātvā śuciḥ prayatamānasaḥ |<br />
                     	  pāṣāṇaṃ tata ādāya viper dadyād daśāñjalīn ||<br />
                     	  dvādaśa kṣatriye dadyād vaiśye pañcadaśa smṛtāḥ |<br />
                     	  triṃśac chūdrāya dātavyās tataḥ saṃpraviśed gṛham |<br />
                     	  tataḥ snānaṃ punaḥ kāryaṃ gṛhaśaucaṃ ca kārayet ||</q> iti ||
               </p>
               
               	  
               <p class="italic">sapiṇḍānāṃ madhye keṣāṃcid udakadānapratiṣedham āha |</p>
               
               	  
               <p class="bold">na brahmacāriṇaḥ kuryur udakaṃ patitās tathā || <span class="ref">YDh_3.5cd</span></p>
               
               	  
               <p>jñātitve saty api brahmacāriṇaḥ samāvartanaparyantaṃ patitāś ca pracyutadvijātikarmādhikārā
                  udakādidānaṃ na kuryuḥ | brahmacaryottarakālaṃ pūrvamṛtānāṃ sapiṇḍādīnām udakadānam
                  aśaucaṃ ca kuryād eva | yathāha <span class="red">manuḥ</span> |
               </p>
               	  
               <p><q class="blue">ādiṣṭī nodakaṃ kuryād ā vratasya samāpanāt |<br />
                     	  samāpte tūdakaṃ kṛtvā trirātram aśucir bhavet ||</q> iti | (MDh 5.88)
               </p>
               	  
               <p>ādiṣṭī <q class="blue">brahmacāry<span class="note">NSP reads: kasya brahmacāry.</span> asy apo 'śāna karma kuru divā mā svāpsīḥ</q> (ĀśGṛ 1.22.2) ityādivratādeśayogād brahmayacāry ucyate | etac ca pitrādivyatirekeṇeti vakṣyati,
                  <q>ācāryapitrupādhyāyān</q> iti (YDh 3.15) | ātrācāryaḥ punar evaṃ manyate <q>ādiṣṭīti prakāntaprāyaścittaḥ kathyate tasyaivāyam udakadānādiniṣedhaḥ prāyaścittarūpavratasya
                     samāptyuttarakālam udakadānāśaucavidhir</q> iti | tathā klībādīnāṃ codakadāyitvaṃ niṣiddham,
               </p>
               	  
               <p><q class="blue">klībādyā nodakaṃ kuryuḥ stenā vrātyā vidharmiṇaḥ |<br />
                     	  garbhabhartṛdruhaś caiva surāpyaś caiva yoṣitaḥ ||</q></p>
               	  
               <p>iti <span class="red">vṛdhamanu</span>smaraṇāt || 3.5 ||
               </p>
               
               	  
               <p class="italic">evam udakadāne kartṛviśeṣapratiṣedham uktvā saṃpradānaviśeṣeṇa pratiṣedham āha |</p>
               
               	  
               <p id="YDh_3.6" class="bold">
                  	    pākhaṇḍyanāśritāḥ stenā bhartṛghnyaḥ kāmagādikāḥ |<br />
                  	    surāpya ātmatyāginyo nāśaucodakabhājanāḥ ||
                  	   <span class="ref">YDh_3.6</span></p>
               
               	  
               <p>naraśiraḥkapālādi śrutibāhyaliṅgadhāraṇaṃ pākhaṇḍaṃ, tad vidyate yeṣāṃ te pākhaṇḍinaḥ
                  | anāśritā adhikāre saty apy akṛtāśramaviśeṣaparigrahāḥ | stenāḥ suvarṇādyuttamadravyahāriṇaḥ
                  | bhartṛghnyaḥ pratighātinyaḥ | kāmagāḥ kulaṭāḥ | ādigrahaṇāt svagarbhabrāhmaṇaghātinyo
                  gṛhyante | surāpyo yāsāṃ yā surā pratiṣiddhā tatpānaratāḥ | ātmatyāginyaḥ viṣāgnyudakodbandhanādyair
                  ātmānaṃ yās tyajanti | ete pākhaṇḍyādayaḥ <q>trirātraṃ daśarātram</q> (YDh 3.18) vā iti vakṣyamāṇasyāśaucasyodakadānādyaurdhvadehikasya ca bhājanā na bhavanti | bhājayantīti
                  bhājanāḥ sapiṇḍādīnām āśaucādinimittabhūtā na bhavanti | atas tanmaraṇe sapiṇḍair
                  udakadānādi na kāryam ity etat pratipādanaparaṃ vacanam | atra ca surāpya ityādiṣu
                  liṅgam avivakṣitam,<span class="note">NSP: liṅgavivakṣitam</span></p>
               	  
               <p><q class="blue">liṅgaṃ ca vacanaṃ deśaḥ kālo 'yaṃ karmaṇaḥ phalam |<br />
                     	  mīmāṃsākuśalāḥ prāhur anupādeyapañcakam ||</q></p>
               	  
               <p>ityanupādeyagatatvāt | etac ca buddhipūrvaviṣayam | yathāha <span class="red">gautamaḥ</span>: <q class="blue">prāyo 'nāśakaśastragniviṣodakodbandhanaprapatanaiś cecchatām</q> (GDh 14.12) iti | prāyo mahāprasthānam | anāśakam anaśanam | giriśikharād avapātaḥ prapatanam
                  | atra <q>cecchatām</q> iti viśeṣaṇopādānāt pramādakṛtye doṣo nāstīty avagantavyam,
               </p>
               	  
               <p><q class="blue">atha kaścit pramādena mriyetāgnyudakādibhiḥ |<br />
                     	  tasyāśaucaṃ vidhātavyaṃ kartavyā codakakriyā ||</q></p>
               	  
               <p>ity <span class="red">aṅgiraḥ</span>smaraṇāt || tathā mṛtyuviśeṣād apy āśaucādiniṣedhaḥ |
               </p>
               	  
               <p><q class="blue">cāṇḍālād udakāt sarpād brāhmaṇād vaidyutād api |<br />
                     	  daṃṣṭribhyaś ca paśubhyaś ca maraṇaṃ pāpakarmiṇām ||<br />
                     	  udakaṃ piṇḍadānaṃ ca pretebhyo yat pradīyate |<br />
                     	  nopatiṣṭhati tat sarvam antarikṣe vinaśyati ||</q></p>
               	  
               <p>iti etad apīcchāpūrvam ātmahananaviṣayam, <span class="red">gautama</span>vacanenecchāpūrvakam evodakena hatasyāśaucādiniṣedhasyoktatvāt | atrāpi <q class="blue">caṇḍālād udakāt sarpād</q> iti tatsāhacaryadarśanād buddhipūrvaviṣayatvaniścayaḥ | ato darpādinā caṇḍālādīn
                  hantuṃ gato yas tair māritas tasyāyaṃ sarvata evātmānaṃ gopāyed iti vidhyatikramanimittaḥ
                  piṇḍadānādiniṣedhaḥ evaṃ duṣṭadaṃṣṭryādigrahaṇārtham ābhimukhyena darpād gacchato
                  maraṇe 'py ayaṃ niṣedha ity anusaṃdheyam | ayaṃ cāśaucapratiṣedho daśāhādikālāvacchinnasya,
               </p>
               	  
               <p>hatānāṃ nṛpagoviprair anvakṣaṃ cātmaghātinām | (YDh 3.21)</p>
               	  
               <p>iti sadyaḥśaucasya vakṣyamāṇatvāt | tathā dāhādikam apy eṣāṃ na kāryam,</p>
               	  
               <p><q class="blue">nāśaucaṃ nodakaṃ nāśru na dāhādyantyakarma ca |<br />
                     	  brahmadaṇḍahatānāṃ ca na kuryāt kaṭadhāraṇam ||</q></p>
               	  
               <p>iti <span class="red">yama</span>smaraṇāt | brahmadaṇḍahatā brāhmaṇadaṇḍahatā | pretavahanasādhanaṃ khaṭvādi kaṭaśabdenocyate
                  | na cāhitāgnim agnibhir dahanti yajñapātraiś cety etat śrutivihitāgniyajñapātrādipratipattilopaprasaṅgād
                  ayaṃ smārto dāhādiniṣedho viprādihatāhitāgniviṣayaṃ nāskandatīty āśaṅkanīyam | yataś
                  caṇḍālādihatāhitāgnisaṃbandhinām agniyajñapātrāṇāṃ <span class="red">smṛtyantare</span> pratipattyantaraṃ vidhīyate |
               </p>
               	  
               <p><q class="blue">vaitānaṃ prakṣiped apsu āvasathyaṃ catuṣpathe |<br />
                     	  pātrāṇi tu dahed agnau yajamāne vṛthā mṛte ||</q> iti |
               </p>
               	  
               <p>tathā taccharīrasyāpi pratipattyantaram uktam,</p>
               	  
               <p><q class="blue">ātmanas tyāgināṃ nāsti patitānāṃ tathā kriyā |<br />
                     	  teṣām api tathā gaṅgātoye saṃsthāpanaṃ hitam ||</q></p>
               	  
               <p>iti <span class="red">smaraṇāt</span> | tasmād aviśeṣeṇa sarveṣāṃ dahanādiniṣedhaḥ | ataḥ snehādinā niṣedhātikrame prāyaścittaṃ
                  kartavyam,
               </p>
               	  
               <p><q class="blue">kṛṭvāgnim udakaṃ snānaṃ sparśanaṃ vahanaṃ kathām |<br />
                     	  rajjucchedāśrupātaṃ ca taptakṛcchreṇa śudhyati ||</q></p>
               	  
               <p>iti <span class="red">smaraṇāt</span> | etac ca pratyekaṃ buddhipūrvake veditavyam | abuddhipūrvakaraṇe tu,
               </p>
               	  
               <p><q class="blue">eṣām anyatamaṃ pretaṃ yo vaheta daheta vā |<br />
                     	  kaṭodakakriyāṃ kṛṭvā kṛcchraṃ sāntapanaṃ caret ||</q></p>
               	  
               <p>iti <span class="red">saṃvart</span>oktaṃ draṣṭavyam | yaḥ punaḥ,
               </p>
               	  
               <p><q class="blue">tacchavaṃ kevalaṃ spṛṣṭam aśru vā pātitaṃ yadi |<br />
                     	  pūrvoktānām akārī ced ekarātram abhojanam ||</q></p>
               	  
               <p>iti sparśāśrupātayor upavāsa uktaḥ | asau kṛcchreṣv aśaktasya tathā <q class="blue">bandhanacchedane dahane vā māsaṃ bhaikṣāhāras triṣavaṇaṃ ca</q> iti <span class="red">sumantunā</span> bhaikṣāśitvam uktaṃ tad apy aśaktasyaiva | evam anyāny api tadviṣayāṇi <span class="red">smṛti</span>vākyāni vyavasthāpanīyāni | ayaṃ ca dāhādipratiṣedho nityakarmānuṣṭhānāsamarthajīrṇavānaprasthādivyatiriktaviṣayaḥ,
                  teṣām abhyanujñādarśanāt,
               </p>
               	  
               <p><q class="blue">vṛddhaḥ śaucasmṛter luptaḥ pratyākhyātabhiṣakkriyaḥ |<br />
                     	  ātmānaṃ ghātayed yas tu bhṛgvagnyanaśanāmbubhiḥ ||<br />
                     	  tasya trirātram āśaucaṃ dvitīye tv asthisaṃcayaḥ |<br />
                     	  tṛtīye tūdakaṃ kṛtvā caturthe śrāddham ācaret ||</q></p>
               	  
               <p>iti <span class="red">smaraṇāt</span> |
               </p>
               	  
               <p>evaṃ yena yenopādhinā ātmahananaṃ śāstrato 'bhyanujñāyate tattadvyatiriktamārgeṇātmahanane
                  śrāddhādyaurdhvadehikeṣu niṣiddheṣu kiṃ punas teṣāṃ kāryam ity apekṣāyāṃ <span class="red">vṛddhayājñavalkya-chāgaleyābhyām</span> uktam |
               </p>
               	  
               <p><q class="blue">nārāyaṇabaliḥ kāryo lokagarhābhayān naraiḥ |<br />
                     	  tathā teṣāṃ bhavec chaucaṃ nānyathety abravīd yamaḥ |<br />
                     	  tasmāt tebhyo 'pi dātavyam annam eva sadakṣiṇam ||</q> iti |
               </p>
               	  
               <p><span class="red">vyāsen</span>āpy uktam |
               </p>
               	  
               <p><q class="blue">nārāyaṇaṃ samuddiśya śivaṃ vā yat pradīyate |<br />
                     	  tasya śuddhikaraṃ karma tad bhaven naitad anyathā ||</q> iti |
               </p>
               	  
               <p>evaṃ nārāyaṇabaliḥ pretasya śuddhyāpādanadvāreṇa śrāddhādisaṃpradānatve yogyatāṃ janayatīty
                  aurdhvadehikam api sarvaṃ kāryam eva | ata eva <span class="red">ṣaṭtriṃśanmate</span> 'py aurdhvadehikasyābhyanujñā dṛśyate |
               </p>
               	  
               <p><q class="blue">gobrāhmaṇahatānāṃ ca patitānāṃ tathaiva ca |<br />
                     	  ūrdhvaṃ saṃvatsarāt kuryāt sarvam evaurdhvadehikam ||</q> iti |
               </p>
               	  
               <p>evaṃ saṃvatsarād ūrdhvam eva nārāyaṇabaliṃ kṛtvāurdhvadehikaṃ kāryam ||</p>
               	  
               <p>nārāyaṇabaliś cetthaṃ kāryaḥ | kasyāṃcic chuklaikādaśyāṃ viṣṇuṃ vaivasvataṃ yamaṃ
                  ca yathāvad abhyarcya tatsamīpe madhughṛtaplutāṃs tilamiśrān daśa piṇḍān viṣṇurūpiṇaṃ
                  pretam anusmaran pretanāmagotre uccārya dakṣiṇāgreṣu darbheṣu dakṣiṇābhimukho dattvā
                  gandhādibhir abhyarcya piṇḍapravāhaṇāntaṃ kṛtvā nadyāṃ kṣipet na patnyādibhyo dadyāt
                  | tatas tasyām eva rātryām ayugmān brāhmaṇān āmantryopoṣitaḥ śvobhūte madhyāhne viṣṇvārādhanaṃ
                  kṛṭvā ekoddiṣṭavidhinā brāhmaṇapādaprakṣālanāditṛptipraśnāntaṃ kṛtvā piṇḍapitṛyajñāvṛtollekhanādyavanejanāntaṃ
                  tūṣṇīṃ kṛtvā viṣṇave brahmaṇe śivāya yamāya ca parivārasahitāya caturaḥ piṇḍān dattvā
                  nāmagotrasahitaṃ pretaṃ saṃsmṛtya viṣṇor nāma saṃkīrtya pañcamaṃ piṇḍaṃ dadyāt | tato
                  viprān ācāntān dakṣiṇābhis toṣayitvā tanmadhye caikaṃ guṇavattamaṃ pretabuddhyā saṃsmaran
                  gobhūhiraṇyādibhir atiśayena saṃtoṣya tataḥ pavitrapāṇibhir vipraiḥ pretāya tilādisahitam
                  udakaṃ dāpayitvā svajanaiḥ sārdhaṃ bhuñjīta |
               </p>
               	  
               <p>sarpahate tv ayaṃ viśeṣaḥ | saṃvatsaraṃ yāvat <span class="red">purāṇo</span>ktavidhinā pañcabhyāṃ nāgapūjāṃ vidhāya pūrṇe saṃvatsare nārāyaṇabaliṃ kṛtvā sauvarṇaṃ
                  nāgaṃ dadyāt gāṃ ca pratyakṣām | tataḥ sarvam aurdhvadehikaṃ kuryāt ||
               </p>
               	  
               <p>nārāyaṇabalisvarūpaṃ ca <span class="red">vaiṣṇave</span> 'bhihitaṃ yathā |
               </p>
               	  
               <p><q class="blue">ekādaśīṃ samāsādya śuklapakṣasya vai tithim |<br />
                     	  viṣṇuṃ samarcayed devaṃ yamaṃ vaivasvataṃ tathā ||<br />
                     	  daśa piṇḍān ghṛtābhyaktān darbheṣu manusaṃyutān |<br />
                     	  tilamiśrān pradadyād vai saṃyato dakṣiṇāmukhaḥ ||<br />
                     	  viṣṇūṃ buddhau samāsādya nadyambhasi tataḥ kṣipet |<br />
                     	  nāmagotragrahaṃ tatra puṣpair abhyarcanaṃ tathā ||<br />
                     	  dhūpadīpapradānaṃ ca bhakṣyaṃ bhojyaṃ tathā param |<br />
                     	  nimantrayeta viprān vai pañca sapta navāpi vā ||<br />
                     	  vidyātapaḥsamṛddhān vai kulotpannān samāhitān |<br />
                     	  apare 'hani saṃprāpte madhyāhne samupoṣitaḥ ||<br />
                     	  viṣṇor abhyarcanaṃ kṛtvā viprāṃs tān upaveśayet |<br />
                     	  udaṅmukhān yathā jyeṣṭaṃ pitṛrūpam anusmaran ||<br />
                     	  mano niveśya viṣṇau vai sarvaṃ kuryād atandritaḥ |<br />
                     	  āvāhanādi yat proktaṃ devapūrvaṃ tad ācaret ||<br />
                     	  tṛptān jñātvā tato viprāṃs tṛptiṃ pṛṣṭvā yathāvidhi |<br />
                     	  haviṣyavyañjanenaiva tilādisahitena ca ||<br />
                     	  pañca piṇḍān pradadyāc ca devarūpam anusmaran |<br />
                     	  prathamaṃ viṣṇave dadyād brahmaṇe ca śivāya ca ||<br />
                     	  yamāya sānucarāya caturthaṃ piṇḍam utsṛjet |<br />
                     	  mṛtaṃ saṃkīrtya manasā gotrapūrvam ataḥ param ||<br />
                     	  viṣṇor nāma gṛhitvaivaṃ pañcamaṃ pūrvavat kṣipet |<br />
                     	  viprān ācamya vidhivad dakṣiṇābhiḥ samarcayet ||<br />
                     	  ekaṃ vṛddhatamaṃ vipraṃ hiraṇyena samarcayet |<br />
                     	  gavā vastreṇa bhūmyā ca pretaṃ taṃ manasā smaran ||<br />
                     	  tatas tilāmbho viprās tu hastair darbhasamanvitaiḥ |<br />
                     	  kṣipeyur gotrapūrvaṃ tu nāma buddhau niveśya ca ||<br />
                     	  havir gandhatilāmbhas tu tasmai dadyuḥ samāhitāḥ |<br />
                     	  mitrabhṛtyajanaiḥ sārdhaṃ paścād bhuñjita vāgyataḥ ||<br />
                     	  evaṃ viṣṇumate sthitvā yo dadyād ātmaghātine |<br />
                     	  samuddharati taṃ kṣipraṃ nātra kāryā vicāraṇā ||</q></p>
               	  
               <p>sarpadaṃśanimittaṃ sauvarṇanāgadānaṃ pratikṛtirūpeṇa <span class="red">bhaviṣyatpurāṇe sumantunā</span>bhihitam |
               </p>
               	  
               <p><q class="blue">suvarṇabhāraniṣpannaṃ nāgaṃ kṛtvā tathaiva gām |<br />
                     	  vyāsāya dattvā vidhivat pitur ānṛṇyam āpnuyāt ||</q> iti || 3.6 ||
               </p>
               
               	  
               <p class="italic">evam udakadānaṃ sāpavādam abhidhāyānantaraṃ kiṃ kāryam ity ata āha |</p>
               
               	  
               <p id="YDh_3.7" class="bold">
                  	    kṛtodakān samuttīrṇān mṛduśādvalasaṃsthitān |<br />
                  	    snātān apavadeyus tān itihāsaiḥ purātanaiḥ ||
                  	   <span class="ref">YDh_3.7</span></p>
               
               	  
               <p>kṛtam udakadānaṃ yais tān kṛtodakān snātān samyag udakād uttīrṇān mṛduśādvale navodgatatṛṇacayāvṛtabhūbhāge
                  samyak sthitān putrādīn kulavṛddhāḥ purātanair itihāsair vakṣyamāṇair apavadeyuḥ śokanirasanasamarthair
                  vacobhir bodhayeyuḥ || 7 ||
               </p>
               
               	  
               <p class="italic">śokanirasanasamarthetihāsasvarūpam āha |</p>
               
               	  
               <p id="YDh_3.8" class="bold">
                  	    mānuṣye kadalīstambhaniḥsāre sāramārgaṇam |<br />
                  	    karoti yaḥ sa saṃmūḍho jalabudbudasaṃnibhe ||
                  	   <span class="ref">YDh_3.8</span></p>
               
               	  
               <p>manuṣyaśabdena jarāyujāṇḍajādicaturvidhabhūtajātaṃ lakṣyate tasya bhāvo manuṣyaṃ tatra
                  saṃsaraṇadharmitvena kadalīstambhavad antaḥsārarahite jalabudbudavad aciravinaśvare
                  saṃsāre sārasya sthirasya mārgaṇam anveṣaṇaṃ yaḥ karoti sa saṃmūḍho 'tyantavinaṣṭacittaḥ
                  | tasmāt saṃsārasvarūpavedibhir bhavadbhir itthaṃ na kāryaṃ || 3.8 ||
               </p>
               
               	  
               <p class="italic">kiṃ ca |</p>
               
               	  
               <p id="YDh_3.9" class="bold">
                  	    pañcadhā saṃbhṛtaḥ kāyo yadi pañcatvam āgataḥ |<br />
                  	    karmabhiḥ svaśarīrotthais tatra kā paridevanā ||
                  	   <span class="ref">YDh_3.9</span></p>
               
               	  
               <p>janmāntarātmīyaśarīrajanitaiḥ karmabījaiḥ svaphalopabhogārthaṃ pañcadhā pṛthivyādipañcabhūtātmakatayā
                  pañcaprakāraṃ saṃbhṛto nirmitaḥ kāyaḥ sa yadi phalopabhoganivṛttau pañcatvam āgataḥ
                  punaḥ pṛthivyādirūpatāṃ prāptas tatra bhavatāṃ kim arthā paridevanā | niṣprayojanatvān
                  nānuśocanaṃ kartavyam, vastusthites tathātvāt | na hi kenacid vastusthitir atikramituṃ
                  śakyate || 3.9 ||
               </p>
               
               	  
               <p class="italic">api ca |</p>
               
               	  
               <p id="YDh_3.10" class="bold">
                  	    gantrī vasumatī nāśam udadhir daivatāni ca |<br />
                  	    phenaprakhyaḥ kathaṃ nāśaṃ martyaloko na yāsyati ||
                  	   <span class="ref">YDh_3.10</span></p>
               
               	  
               <p>nedam āścaryaṃ maraṇaṃ nāma | yataḥ pṛthivyādīni mahānty api bhūtāni nāśaṃ gacchanti
                  | tathā samudrā api jarāmaraṇavirahiṇaḥ, amarā api pralayasamaye avasānaṃ gacchanti,
                  katham ivāsthiratayā phenasaṃnibho maraṇadharmā bhūtasaṃgho vināśaṃ na yāsyati | ucitam
                  eva hi maraṇadharmiṇaḥ prayāṇam | ato niṣprayojanaḥ śokasamāveśaḥ || 3.10 ||
               </p>
               
               	  
               <p class="italic">aniṣṭāpādakatvād apy anuśocanaṃ na kāryam ity āha |</p>
               
               	  
               <p id="YDh_3.11" class="bold">
                  	    śleṣmāśru bāndhavair muktaṃ preto bhuṅkte yato 'vaśaḥ |<br />
                  	    ato na roditavyaṃ hi kriyāḥ kāryāḥ svaśaktitaḥ ||
                  	   <span class="ref">YDh_3.11</span></p>
               
               	  
               <p>yasmād anuśocadbhir bāndhavair vadananayananirgamitaṃ śleṣmāśru vā yasmād avaśo 'kāmo
                  'pi preto bhuṅkte tasmān na roditavyaṃ kiṃ tu pretahitepsubhiḥ svaśaktyanusāreṇa śrāddhādikriyāḥ
                  kāryāḥ || 3.11 ||
               </p>
               
               	  
               <p id="YDh_3.12" class="bold">
                  	    iti saṃśrutya gaccheyur gṛhaṃ bālapuraḥsarāḥ |<br />
                  	    vidaśya nimbapatrāṇi niyatā dvāri veśmanaḥ ||
                  	   <span class="ref">YDh_3.12</span></p>
               	  
               <p id="YDh_3.13" class="bold">
                  	    ācamyāgnyādi salilaṃ gomayaṃ gaurasarṣapān |<br />
                  	    praviśeyuḥ samālabhya kṛtvāśmani padaṃ śanaiḥ ||
                  	   <span class="ref">YDh_3.13</span></p>
               
               	  
               <p>evaṃ kulavṛddhavacāṃsi samyag ākarṇya tyaktaśokāḥ santo bālān agrataḥ kṛṭvā gṛhaṃ
                  gaccheyuḥ | gatvā ca veśmano dvāri sthitvā niyatāḥ saṃyatamanaskāḥ nimbapatrāṇi vidaśya
                  daśanaiḥ khaṇḍayitvā khāditvā ācamanaṃ ca kṛtvāgnyudakagomamayagaurasarṣapānālabhya
                  ādigrahaṇād dūrvāpravālam agnivṛṣabhau veti <span class="red">śaṅkho</span>ktau dūrvāṅkuravṛṣabhāv api spṛṣṭvā aśmani ca padaṃ nidhāya śanair askhalitaṃ veśma
                  praviśeyuḥ || 3.12 || 3.13 ||
               </p>
               
               	  
               <p class="italic">atideśam āha |</p>
               
               	  
               <p id="YDh_3.14" class="bold">
                  	    praveśanādikaṃ karma pretasaṃsparśinām api |<br />
                  	    icchatāṃ tatkṣaṇāc chuddhiḥ pareṣāṃ snānasaṃyamāt ||
                  	   <span class="ref">YDh_3.14</span></p>
               
               	  
               <p>yad etat pūrvoktaṃ nimbapatradaśanādi veśmapraveśanāntaṃ karma tan na kevalaṃ jñātīnām
                  api tu pareṣām api dharmārthaṃ pretālaṃkāranirharaṇādikaṃ kurvatāṃ bhavati | praveśanādikam
                  ity atra ādiśabdo 'māṅgaliktvāt pratilomakramābhiprāyaḥ | teṣāṃ ca dharmārthaṃ nirharaṇādau
                  pravṛttānāṃ tatkṣaṇāc chuddhim icchatāṃ asapiṇḍānāṃ snānaprāṇāyāmābhyām eva śuddhiḥ
                  | yathāha <span class="red">parāśaraḥ</span> |
               </p>
               	  
               <p><q class="blue">anāthaṃ brāhmaṇaṃ pretaṃ ye vahanti dvijātayaḥ |<br />
                     	  pade pade yajñaphalam anupūrvaṃ labhanti te ||<br />
                     	  na teṣām aśubhaṃ kiṃcit pāpaṃ vā śubhakarmaṇām |<br />
                     	  jalāvagāhanāt teṣāṃ sadyaḥ śaucaṃ vidhīyate ||</q> iti || (PSm 3.39–40)
               </p>
               	  
               <p>snehādinā nirharaṇe tu <span class="red">manū</span>kto viśeṣaḥ |
               </p>
               	  
               <p><q class="blue">asapiṇḍaṃ dvijaṃ pretaṃ vipro nirhṛtya bandhuvat |<br />
                     	  viśudhyati trirātreṇa mātur āptāṃś ca bāndhavān ||<br />
                     	  yady annam atti teṣāṃ tu daśāhenaiva śudhyati |<br />
                     	  anadann annam ahnaiva na cet tasmin gṛhe vaset ||</q> iti | (MDh 5.101–02)
               </p>
               	  
               <p>atreyaṃ vyavasthā: yaḥ snehādinā śavanirharaṇaṃ kṛtvā tadīyam evānnam aśnāti tadgṛhe
                  ca vasati tasya daśāhenaiva śuddhiḥ | yas tu kevalaṃ tadgṛhe vasati na punas tadannam
                  aśnāti tasya trirātram | yaḥ punar nirharaṇamātraṃ karoti na tadgṛhe vasati na ca
                  tadannam aśnāti tasyaikāha iti | etat sajātīyaviṣayam | vijātīyaviṣaye punar yajjātīyaṃ
                  pretaṃ nirharati tajjātiprayuktam āśaucaṃ kāryam | yathāha <span class="red">gautamaḥ</span> <q class="blue">avaraś ced varṇaḥ pūrvaṃ varṇam upaspṛśet pūrvo vāvaraṃ tatra tacchavoktam āśaucam</q> (GDh 14.29) iti | upasparśanaṃ nirharaṇaṃ | viprasya śūdranirharaṇe māsam āśaucam | śūdrasya
                  tu vipranirharaṇe daśarātram ity evaṃ śavavad āśaucaṃ kartavyam ity arthaḥ || 3.14
                  ||
               </p>
               
               	  
               <p class="italic">brahmacāriṇaṃ praty āha |</p>
               
               	  
               <p id="YDh_3.15" class="bold">
                  	    ācāryapitrupādhyāyān nirhṛtyāpi vratī vratī |<br />
                  	    saṃkaṭānnaṃ ca nāśnīyān na ca taiḥ saha saṃvaset ||
                  	   <span class="ref">YDh_3.15</span></p>
               
               	  
               <p>ācārya uktalakṣaṇaḥ mātā ca pitā ca pitarau upādhyāyaś ca pūrvoktaḥ etān nirhṛtyāpi
                  vratī brahmacārī vraty eva na punar asya vratabhraṃśaḥ | kaṭaśabdenāśaucaṃ lakṣyate,
                  tatsahacaritam annaṃ sakaṭānnaṃ tad brahmacārī nāśnīyāt | na cāśaucibhiḥ saha saṃvaset
                  | evaṃ vadatā ācāryādivyatiriktapretanirharaṇe tu brahmacāriṇo vratalopa ity arthād
                  uktaṃ bhavati | ata eva <span class="red">vasiṣṭhen</span>oktam <q class="blue">brahmacāriṇaḥ śavakarmiṇo vratān nivṛttir anyatra mātāpitroḥ</q> (VaDh 23.7–8) iti || 3.15 ||
               </p>
               
               	  
               <p class="italic">āśaucināṃ niyamaviśeṣam āha |</p>
               
               	  
               <p id="YDh_3.16" class="bold">
                  	    krītalabdhāśanā bhūmau svapeyus te pṛthak kṣitau |<br />
                  	    piṇḍayajñāvṛtā deyaṃ pretāyānnaṃ dinatrayam ||
                  	   <span class="ref">YDh_3.16</span></p>
               
               	  
               <p>krītama yācitalabdhaṃ vā aśanaṃ yeṣāṃ te krītalabdhāśanāḥ | bhaveyur iti śeṣaḥ | krītalabdhāśananiyamāt
                  tadalābhe 'naśanam arthātsiddhaṃ bhavati | ata eva <span class="red">vasiṣṭhaḥ</span> <q class="blue">gṛhān vrajitvā adhaḥprastare tryaham anaśnanta āsīran krītotpannena varteran</q> (VaDh 4.14–15) iti | adhaḥprastara āśaucināṃ śayanāsanārthas tṛṇamayaḥ prastaraḥ | te ca sapiṇḍā
                  bhūmāv eva pṛthak pṛthak śayīran na khaṭvādau | <span class="red">manunā</span>pyatra viśeṣo darśitaḥ |
               </p>
               	  
               <p><q class="blue">akṣāralavaṇānnāḥ syur nimajjeyuś ca te tryaham |<br />
                     	  māṃsāśanaṃ ca nāśnīyuḥ śayīraṃś ca pṛthak kṣitau ||</q> iti | (MDh 5.73)
               </p>
               	  
               <p>tathā <span class="red">gautamen</span>āpi viśeṣa uktaḥ <q class="blue">adhaḥśayyāśāyino brahmacāriṇaḥ śavakarmiṇaḥ</q> (GDh 14.37) iti | tathā piṇḍapitṛyajñaprakriyayā prācīnāvītitvādirūpayā pretāya dinatrayaṃ piṇḍarūpam
                  annaṃ tūṣṇīṃ kṣitau deyam | yathāha <span class="red">marīciḥ</span> |
               </p>
               	  
               <p><q class="blue">pretapiṇḍaṃ bahir dadyād darbhamantravivarjitam |<br />
                     	  prāg udīcyāṃ caruṃ kṛtvā snātaḥ prayatamānasaḥ ||</q> iti | darbhamantravivarjitatvam anupanītaviṣayam | <q class="blue">asaṃskṛtānāṃ bhūmau piṇḍaṃ dadyāt saṃskṛtānāṃ kuśeṣu</q> iti <span class="red">pracetaḥ</span>smaraṇāt | tathā kartṛniyamaś ca <span class="red">gṛhyapariśiṣṭād</span> vijñeyaḥ |
               </p>
               	  
               <p><q class="blue">asagotraḥ sagotro vā yadi strī yadi vā pumān |<br />
                     	  prathame 'hani yo dadyāt sa daśāhaṃ samāpayet ||</q> iti |
               </p>
               	  
               <p>tathā dravyaviniyamaś ca <span class="red">śunaḥpucchena</span> darśitaḥ |
               </p>
               	  
               <p><q class="blue">śālinā saktubhir vāpi śākair vāpy atha nirvapet |<br />
                     	  prathame 'hani yad dravyaṃ tad eva syād daśāhikam ||<br />
                     	  tūṣṇīṃ prasekaṃ puṣpaṃ ca dīpaṃ dhūpaṃ tathaiva ca ||</q> iti |
               </p>
               	  
               <p>piṇḍaś ca pāṣāṇe deyaḥ, <q class="blue">bhūmau mālyaṃ piṇḍaṃ pānīyam upale vā dadyuḥ</q> iti <span class="red">śaṅkha</span>smaraṇāt | <q>na ca dadyur</q> iti bahuvacanenodakadānavat sarvaiḥ piṇḍadānaṃ kāryam ity āśaṅkanīyaṃ | kiṃ tu putreṇaiva
                  kāryam | <q class="blue">putrābhāve sapiṇḍā mātṛsapiṇḍāḥ śiṣyāś ca dadyus tadabhāve ṛtvigācāryau</q> (GDh 15.13–14) iti <span class="red">gautama</span>smaraṇāt | putrabahutve punar jyeṣṭenaiva kāryam,
               </p>
               	  
               <p><q class="blue">sarvair anumatiṃ kṛtvā jyeṣṭenaiva tu yatkṛtam |<br />
                     	  dravyeṇa cāvibhaktena sarvair eva kṛtaṃ bhavet ||</q></p>
               	  
               <p>iti <span class="red">marīci</span>smaraṇāt | piṇḍasaṃkhyāniyamaś ca: brāhmaṇasya daśa piṇḍāḥ kṣatriyasya dvādaśaiveti
                  | evamāśaucadivasasaṃkhyayā <span class="red">viṣṇun</span>ābhihitam: <q class="blue">yāvad āśaucaṃ pretasyodakaṃ piṇḍam ekaṃ ca dadyuḥ</q> (cf. ViDh 19.7) iti | tathā <span class="red">smṛṭyantare</span> 'pi,
               </p>
               	  
               <p><q class="blue">navabhir divasair dadyān nava piṇḍān samāhitaḥ |<br />
                     	  daśamaṃ piṇḍam utsṛjya rātriśeṣe śucir bhavet ||</q></p>
               	  
               <p>iti śucitvavacanam aparedyuḥ kriyamāṇaśrāddhārthabrāhmaṇanimantraṇābhiprāyeṇa | <span class="red">yogīśvareṇa</span> tu piṇḍatrayadānam abhihitam | anayoś ca gurulaghukalpayor udakadānaviṣayoktā vyavasthā
                  vijñeyā | atrāparaḥ <span class="red">śātātapīyo</span> viśeṣaḥ |
               </p>
               	  
               <p><q class="blue">āśaucasya tu hrāse 'pi piṇḍān dadyād daśaiva tu |</q> iti |
               </p>
               	  
               <p>trirātrāśaucināṃ punaḥ <span class="red">pāraskareṇa</span> viśeṣo darśitaḥ |
               </p>
               	  
               <p><q class="blue">prathame divase deyās trayaḥ piṇḍāḥ samāhitaiḥ |<br />
                     	  dvitīye caturo dadyād asthisaṃcayanaṃ tathā ||<br />
                     	  trīṃs tu dadyāt tṛtīye 'hni vastrādi kṣālayet tathā ||</q> iti || 3.16 ||
               </p>
               
               	  
               <p class="italic">kiṃ ca |</p>
               
               	  
               <p class="bold">jalam ekāham ākāśe sthāpyaṃ kṣīraṃ ca mṛnmaye | <span class="ref">YDh_3.17ab</span></p>
               
               	  
               <p>jalaṃ kṣīraṃ ca mṛnmaye pātradvaye pṛthak pṛthag ākāśe śikyādāv ekāhaṃ sthāpanīyam
                  | atra viśeṣānupādānāt prathame 'hani kāryam, tathā <span class="red">pāraskara</span>vacanāt: <q class="blue">pretātra snāhīty udakaṃ sthāpyaṃ piba cedam iti kṣīram</q> | tathāsthisaṃcayanaṃ ca prathamādidineṣu kāryam | tathāha <span class="red">saṃvartaḥ</span> |
               </p>
               	  
               <p><q class="blue">prathame 'hni tṛtīye vā saptame navame tathā |<br />
                     	  asthisaṃcayanaṃ kāryaṃ dine tadgotrajaiḥ saha ||</q> iti |
               </p>
               	  
               <p>kvacid <q class="blue">dvitīye tv asthisaṃcayaḥ</q> ity uktam | <span class="red">vaiṣṇave</span> tu <q class="blue">caturthe divase 'sthisaṃcayanaṃ kuryāt teṣāṃ ca gaṅgāmbasi prakṣepaḥ</q> (ViDh 19.10–11) iti | ato 'nyatamasmin dine svagṛhyoktavidhināsthisaṃcayanaṃ kāryam | <span class="red">aṅgirasā</span> cātra viśeṣo darśitaḥ |
               </p>
               	  
               <p><q class="blue">asthisaṃcayane yāgo devānāṃ parikīrtitaḥ |<br />
                     	  pretībhūtaṃ tam uddiśya yaḥ śucir na karoti cet |<br />
                     	  devatānāṃ tu yajanaṃ taṃ śapanty atha devatāḥ ||</q></p>
               	  
               <p>devatāś cātra śmaśānavāsinyaḥ | tatra pūrvadagdhāḥ,</p>
               	  
               <p><q class="blue">śmaśānavāsino devāḥ śavānāṃ parikīrtitāḥ |</q></p>
               	  
               <p>iti <span class="red">tenai</span>voktam | atas tān devān aciramṛtaṃ ca pretam uddiśya dhūpadīpādibhiḥ piṇḍarūpeṇa cānnena
                  tatra pūjā kāryetyuktaṃ bhavati || tathā vapanaṃ ca daśame 'hani kāryam,
               </p>
               	  
               <p><q class="blue">daśame 'hani saṃprāpte snānaṃ grāmād bahir bhavet |<br />
                     	  tatra tyājyāni vāsāṃsi keśaśmaśrunakāni ca ||</q></p>
               	  
               <p>iti <span class="red">devala</span>smaraṇāt || tathā <span class="red">smṛtyantare</span> 'pi |
               </p>
               	  
               <p><q class="blue">dvitīye 'hani kartavyaṃ kṣurakarma prayatnataḥ |<br />
                     	  tṛtīye pañcame vāpi saptame vā pradānataḥ ||</q> iti |
               </p>
               	  
               <p>śrāddhapradānād arvāg aniyama iti yāvat | vapanaṃ ca keṣām ity ākāṅkṣāyām <span class="red">āpastamben</span>oktam: <q class="blue">anubhāvināṃ ca parivāpanam</q> (ĀpDh 1.10.6) iti | ayam arthaḥ: śāvaṃ duḥkham anubhavantīty anubhāvinaḥ sapiṇḍās teṣāṃ cāviśeṣeṇa
                  vapanam utālpavayasām ity apekṣāyām idam evopatiṣṭhate <q class="blue">anubhāvināṃ ca parivāpanam</q> iti | anu paścād bhavantīty anubhāvino 'lpavayasas teṣāṃ vapanam iti | anubhāvinaḥ
                  putrā iti kecin manyante,
               </p>
               	  
               <p><q class="blue">gaṅgāyāṃ bhāskarakṣetre mātāpitror guror mṛtau |<br />
                     	  ādhānakāle some ca vapanaṃ saptasu smṛtam ||</q></p>
               	  
               <p>iti niyamadarśanāt ||</p>
               
               	  
               <p class="italic">aśucitvena sakalaśrautasmārtakarmādhikāranivṛttau prasaktāyāṃ keṣucid abhyanujñānārtham
                  āha |
               </p>
               
               	  
               <p class="bold">vaitānaupāsanāḥ kāryāḥ kriyāś ca śruticodanāt || <span class="ref">YDh_3.17cd</span></p>
               
               	  
               <p>vitāno 'gnīnāṃ vistāras tatra bhavā vaitānāḥ tretāgnisādhyā agnihotradarśapūrṇamāsādyāḥ
                  kriyā ucyante | pratidinam upāsyata ity upāsano gṛhyāgnis tatra bhavā aupāsanāḥ sāyaṃprātarhomakriyā
                  ucyante | tā vaitānaupāsanā vaidikyaḥ kriyāḥ kāryāḥ | kathaṃ vaidikatvam iti cet,
                  śruticodanāt | tathāhi <q class="blue">yāvajjīvam agnihotraṃ juhuyāt</q> ityādi<span class="red">śrutibhir</span> agnihotrādīnāṃ codanā spaṣṭaiva | tathā <q class="blue">ahar ahaḥ svāhā kuryād annābhāve kenacid ākāṣṭāt</q> iti <span class="red">śruty</span>aupāsanahomo 'pi codyate | atra ca śrautatvaviśeṣaṇopādānāt smārtakriyāṇāṃ dānādīnām
                  ananuṣṭhānaṃ gamyate | ata eva <span class="red">vaiyāghrapāden</span>oktam,
               </p>
               	  
               <p><q class="blue">smārtakarmaparityāgo rāhor anyatrā sūtake |<br />
                     	  śraute karmaṇi tatkālaṃ snātaḥ śuddhim avāpnuyāt ||</q></p>
               	  
               <p>iti śrautānāṃ ca kāryatvābhidhānaṃ nityanaimittikābhiprāyeṇa | yathāha <span class="red">paiṭhīnasiḥ</span> <q class="blue">nityāni vinivarteran vaitānavarjaṃ śālāgnau caike</q> iti | <q>nityāni vinivarterann</q> ity aviśeṣeṇa āvaśyakānāṃ nityanaimittikānāṃ nivṛttaprasaktāyāṃ vaitānavarjam ity
                  agnitrayasādhyāvaśyakānāṃ paryudāsaḥ | <q class="blue">śālāgnau caike</q> iti gṛhyāgnau bhavānām apy āvaśyakānāṃ pākṣikaḥ paryudāsa uktaḥ | atas teṣv āśaucaṃ
                  nāsty eva | kāmyānāṃ punaḥ śaucābhāvād ananuṣṭhānam | <span class="red">manun</span>āpy anenaivābhiprāyeṇoktam: <q class="blue">pratyūhen nāgniṣu kriyāḥ</q> iti (MDh 5.84) | agniṣu kriyā na pratyūhed ity anagnisādhyānāṃ pañcamahāyajñādīnāṃ nivṛttiḥ | ata
                  eva <span class="red">saṃvartaḥ</span> |
               </p>
               	  
               <p><q class="blue">homaṃ tatra prakurvīta śuṣkānnena phalena vā |<br />
                     	  pañcayajñavidhānaṃ tu na kuryān mṛtyujanmanoḥ ||</q> iti | vaiśvadevasyāgnisādhyatve 'pi vacanān nivṛttiḥ, <q class="blue">vipro daśāham āsīta vaiśvadevavivarjitaḥ</q> iti <span class="red">tenai</span>voktatvāt |
               </p>
               	  
               <p><q class="blue">sūtake karmaṇāṃ tyāgaḥ saṃdhyādīnāṃ vidhīyate |</q></p>
               	  
               <p>iti yady api saṃdhyāyā vinivṛttiḥ <span class="red">śrūyate</span> tathāpy añjaliprakṣepādikaṃ kuryāt | <q class="blue">sūtake sāvitryā cāñjaliṃ prakṣipya pradakṣiṇaṃ kṛtvā sūryaṃ dhyāyan namaskuryāt</q> iti <span class="red">paiṭhīnasi</span>smaraṇāt | yady api <q>vaitanaupāsanāḥ kāryāḥ</q> iti sāmānyenoktaṃ tathāpy anyena kārayitavyam, <q class="blue">anya etāni kuryuḥ</q> iti <span class="red">paiṭhīnasi</span>smaraṇāt | <span class="red">bṛhaspatinā</span>pyuktam |
               </p>
               	  
               <p><q class="blue">sūtake mṛtake caiva aśaktau śrāddhabhojane |<br />
                     	  pravāsādinimitteṣu hāvayen na tu hāpayet ||</q> iti |
               </p>
               	  
               <p>tathā smārtatve 'pi piṇḍapitṛy<del>ajñaśravaṇākarmāśvayu</del>jyādikaś ca nityahomaḥ kārya eva,
               </p>
               	  
               <p><q class="blue">sūtake tu samutpanne smārtaṃ karma kathaṃ bhavet |<br />
                     	  piṇḍayajñaṃ caruhomam asagotreṇa kārayet ||</q></p>
               	  
               <p>iti <span class="red">jātūkarṇya</span>smaraṇāt | yady api saṅge karmaṇy anyakartṛtvaṃ tathāpi svadravyatyāgātmakaṃ pradhānaṃ
                  svayaṃ kuryāt, tasyānanyaniṣpādyatvāt | ata evoktam –
               </p>
               	  
               <p><q class="blue">śraute karmaṇi tatkālaṃ snātaḥ śuddhim avāpnuyāt |</q> iti |
               </p>
               	  
               <p>yat punaḥ <q>dānaṃ pratigraho homaḥ svādhyāyaś ca nivartate</q> iti homapratiṣeddhaḥ sa kāmyābhiprāyo vaiśvadevābhiprāyo vā vyavasthāpanīyaḥ | tathā
                  sūtakānnabhojanam api na kāryam, <q class="blue">ubhayatra daśāhāni kulasyānnaṃ na bhujyate</q> iti <span class="red">yama</span>smaraṇād ubhayatra jananamaraṇayoḥ | daśāhānīty āśaucakālopalakṣaṇam | kulasya sūtakayuktasya
                  saṃbandhyannaṃ asakulyair na bhoktavyaṃ | sakulyānāṃ punar na doṣaḥ | <q class="blue">sūtake tu kulasyānnam adoṣaṃ manur abravīt</q> iti <span class="red">tenai</span>voktatvāt | ayaṃ ca niṣedho dātṛbhoktror anyatareṇa janane maraṇe vā jñāte sati veditavyaḥ,
               </p>
               	  
               <p><q class="blue">ubhābhyām aparijñāte sūtakaṃ naiva doṣakṛt |<br />
                     	  ekenāpi parijñāte bhoktur doṣam upāvahet ||</q></p>
               	  
               <p>iti <span class="red">ṣaṭtriṃśanmata</span>darśanāt | tathā vivāhādiṣu sūtakotpatteḥ prāk brāhmaṇārthaṃ pṛthak kṛtam annaṃ bhoktavyam
                  eva,
               </p>
               	  
               <p><q class="blue">vivāhotsavayajñeṣu tv antarā mṛtasūtake |<br />
                     	  pūrvasaṃkalpitārtheṣu na doṣaḥ parikīrtitaḥ ||</q> (cf. PSm 3.38)
               </p>
               	  
               <p>iti <span class="red">bṛhaspati</span>smaraṇāt | tathāparo 'pi viśeṣaḥ <span class="red">ṣaṭtriṃśanmate</span> darśitaḥ |
               </p>
               	  
               <p><q class="blue">vivāhotsavayajñeṣu tv antarā mṛtasūtake |<br />
                     	  parair annaṃ pradātavyaṃ bhoktavyaṃ ca dvijottamaiḥ ||<br />
                     	  bhuñjāneṣu tu vipreṣu tv antarā mṛtasūtake |<br />
                     	  anyagehodakācāntāḥ sarve te śucayaḥ smṛtāḥ ||</q> iti |
               </p>
               	  
               <p>tathāśaucaparigrahatve 'pi keṣucid dravyeṣu doṣābhāvaḥ | yathāha <span class="red">marīciḥ</span> |
               </p>
               	  
               <p><q class="blue">lavaṇe madhumāṃse ca puṣpamūlaphaleṣu ca |<br />
                     	  śākakāṣṭhatṛṇeṣv apsu dadhisarpiḥpayassu ca ||<br />
                     	  tilauṣadhājine caiva pakvāpakve svayaṃgrahaḥ |<br />
                     	  paṇyeṣu caiva sarveṣu nāśaucaṃ mṛtasūtake ||</q> iti |
               </p>
               	  
               <p>pakvaṃ bhakṣyajātaṃ modakādy apakvaṃ taṇḍulādi | svayaṃgraha iti svayam eva svāmyanujñāto
                  gṛhṇīyād ity arthaḥ | pakvāpakvābhyanujñānam annasatrapravṛttaviṣayam,
               </p>
               	  
               <p><q class="blue">annasatrapravṛttānām āmam annam agarhitam |<br />
                     	  bhuktvā pakvānnam eteṣāṃ trirātraṃ tu payaḥ pibet ||</q></p>
               	  
               <p>ity <span class="red">aṅgiraḥ</span>smaraṇāt | ataḥ pakvaśabdo bhakṣyavyatiriktaudanādiviṣayaḥ || śavasaṃsarganimittāśauce
                  tv <span class="red">aṅgirasā</span> viśeṣa uktaḥ |
               </p>
               	  
               <p><q class="blue">āśaucaṃ yasya saṃsargād āpated gṛhamedhinaḥ |<br />
                     	  kriyās tasya na lupyante gṛhyāṇāṃ ca na tad bhavet ||</q> iti |
               </p>
               	  
               <p>tad āśaucaṃ kevalaṃ gṛhamedhina eva na punas tadgṛhebhavānāṃ bhāryādīnāṃ taddravyāṇāṃ
                  ca bhaved ity arthaḥ | atikrāntāśauce 'py ayam evārthaḥ <span class="red">smṛtyantare</span> darśitaḥ |
               </p>
               	  
               <p><q class="blue">atikrānte daśāhe tu paścāj jānāti ced gṛhī |<br />
                     	  trirātraṃ sūtakaṃ tasya na tad dravyasya karhicit ||</q> iti || 3.17 ||
               </p>
               
               	  
               <p class="italic">evam āśaucino vidhipratiṣedharūpān dharmān abhidhāyādhunā āśaucanimittaṃ kālaniyamaṃ
                  cāha |
               </p>
               
               	  
               <p id="YDh_3.18" class="bold">
                  	    trirātraṃ daśarātraṃ vā śāvam āśaucam iṣyate |<br />
                  	    ūnadvivarṣa ubhayoḥ sūtakaṃ mātur eva hi ||
                  	   <span class="ref">YDh_3.18</span></p>
               
               	  
               <p>śavanimittam śāvam | sūtakaśabdena ca jananavācinā tannimittam āśaucam lakṣyate |
                  evaṃ ca vadatā jananamaraṇayor āśaucanimittatvam uktaṃ bhavati | tac ca jananamaraṇam
                  utpannajñātam eva nimittam, <q class="blue">nirdaśaṃ jñātimaraṇaṃ śrutvā putrasya janma ca</q> (MDh 5.77) ityādiliṅgadarśanāt, tathā,
               </p>
               	  
               <p><q class="blue">vigataṃ tu videśasthaṃ śṛṇuyād yo hy anirdaśam |<br />
                     	  yac cheṣaṃ daśarātrasya tāvad evāśucir bhavet ||</q></p>
               	  
               <p>ityādivākyārambhasāmarthyāc ca | utpattimātrāpekṣatve hy āśaucasya daśāhādyāśaucakālaniyamās
                  tattatprabhṛtikā evety anirdaśajñātimaraṇaśravaṇe daśarātraśeṣam evāśaucam arthāt
                  sidhyatiti <q class="blue">yac cheṣaṃ daśarātrasya</q> ityanārambhaṇīyaṃ syāt | tasmāj jñātam eva jananaṃ maraṇaṃ ca nimittaṃ | tac cobhayanimittam
                  apy āśaucaṃ trirātraṃ daśarātraṃ ceṣyate <span class="red">manv</span>ādibhiḥ | atrāśaucaprakaraṇe ahargrahaṇaṃ rātrigrahaṇaṃ cāhorātropalakṣaṇārtham |
                  <q class="blue">manvādibhir iṣyate</q> iti vacanaṃ taduktasapiṇḍasamānodakarūpaviṣayabhedapradarśanārtham | tathāhi |
               </p>
               	  
               <p><q class="blue">daśāhaṃ śāvām āśaucaṃ sapiṇḍeṣu vidhīyate |</q> (MDh 5.59)
               </p>
               	  
               <p><q class="blue">janane 'py evam eva syān nipuṇāṃ śuddhim icchatām |</q> (MDh 5.61)
               </p>
               	  
               <p><q class="blue">janmany ekodakānāṃ tu trirātrāc chuddhir iṣyate |</q> (MDh 5.71)
               </p>
               	  
               <p><q class="blue">śavaspṛśo viśudhyanti tryahāt tūdakadāyinaḥ |</q> (MDh 5.64)
               </p>
               	  
               <p>ity etair vākyais trirātradaśarātrayoḥ samānodakasapiṇḍaviṣayatvena vyavasthākṛtā
                  | ataḥ sapiṇḍānāṃ saptamapuruṣāvadhikānām aviśeṣeṇa daśarātram | samānodakānāṃ trirātram
                  iti | yat punaḥ <span class="red">smṛtyantara</span>vacanam,
               </p>
               	  
               <p><q class="blue">caturthe daśarātraṃ syāt ṣaṇniśāḥ puṃsi pañcame |<br />
                     	  ṣaṣṭhe caturahāc chuddhiḥ saptame tv ahar eva tu ||</q></p>
               	  
               <p>iti tadvigītatvān nādaraṇīyam | yad apy avigītaṃ tathāpi madhuparkāṅgapaśvālambhanaval
                  lokavidviṣṭatvān nānuṣṭheyam,
               </p>
               	  
               <p><q class="blue">asvargyaṃ lokavidviṣṭaṃ dharmyam apy ācaren na tu |</q> (YDh 1.156)
               </p>
               	  
               <p>iti <span class="red">manu</span>smaraṇāt | na ca saptame pratyāsanne sapiṇḍe ekāho viprakṛṣṭāṣṭamādiṣu samānodakeṣu
                  tryaham iti yuktam | evam aviśeṣeṇa sapiṇḍānām āśauce prāpte kvacin niyamārtham āha
                  | ūnadvivarṣe saṃsthite ubhayor eva mātāpitror daśarātram āśaucaṃ na sarveṣāṃ sapiṇḍānām
                  | teṣāṃ tu vakṣyati <q>ādantajanmanaḥ sadyaḥ</q> iti | tathā ca <span class="red">paiṅgyaḥ</span>: <q class="blue">garbhasthe prete mātur daśāhaṃ, jāta ubhayoḥ, kṛte nāmni sodarāṇāṃ ca</q> iti | atha vā ayam arthaḥ: ūnadvivarṣe saṃsthite ubhayor mātāpitror eva aspṛśyatvalakṣaṇm
                  āśaucaṃ ca sapiṇḍānām | tathā <span class="red">smṛtyantare</span>, <q class="blue">ūnadvivarṣe prete mātāpitror eva netareṣām</q> ity aspṛśyatvalakṣaṇam abhipretam | itarasya punaḥ karmaṇy anadhikāralakṣaṇasya sapiṇḍeṣv
                  api <q>ā dantajanmanaḥ sadyaḥ</q> ityādibhir vihitatvāt | atra dṛṣṭāntaḥ <q>sūtakaṃ mātur eva hi</q> iti | yathā sūtakaṃ janananimittam aspṛśyatvalakṣaṇam āśaucaṃ mātur eva kevalaṃ tathonadvivarṣoprame
                  mātāpitror evāspṛśyatvam iti | ūnadvivarṣe sapiṇḍānām aspṛśyatvaṃ pratiṣedhatānyatrāspṛśyatvam
                  abhyanujñātaṃ bhavati | tathā ca <span class="red">devalaḥ</span> |
               </p>
               	  
               <p><q class="blue">svāśaucakālād vijñeyaṃ sparśanaṃ ca tribhāgataḥ |<br />
                     	  śūdraviṭkṣatraviprāṇāṃ yathāśāstraṃ pracoditam ||</q> iti |
               </p>
               	  
               <p>etac cānupanītaprayāṇanimitte atikrāntāśauce ca trirātrādau veditavyam | upanītaviṣaye
                  'pi <span class="red">tenai</span>voktam |
               </p>
               	  
               <p><q class="blue">daśāhāditribhāgena kṛte saṃcayane kramāt |<br />
                     	  aṅgasparśanam icchanti varṇānāṃ tattvadarśinaḥ ||<br />
                     	  tricatuḥpañcadaśabhiḥ spṛśyā varṇāḥ krameṇa tu |<br />
                     	  bhojyānno daśabhir vipraḥ śeṣā dvitriṣaḍuttaraiḥ ||</q> iti |
               </p>
               	  
               <p>dvyuttarair daśabhiḥ tryuttarair dvādaśabhiḥ ṣaḍuttaraiḥ pañcadaśabhir iti draṣṭavyam
                  |
               </p>
               
               	  
               <p class="italic">janananimittam aspṛśyatvalakṣaṇam āśaucam āha |</p>
               
               	  
               <p id="YDh_3.19" class="bold">
                  	    pitros tu sūtakaṃ mātus tadasṛgdarśanād dhruvam |<br />
                  	    tad ahar na praduṣyeta pūrveṣāṃ janmakāraṇāt ||
                  	   <span class="ref">YDh_3.19</span></p>
               
               	  
               <p>sūtakaṃ janananimittam aspṛśyatvalakṣaṇam āśaucaṃ pitror mātapitror eva na sarveṣāṃ
                  sapiṇḍānām | tac cāspṛśyatvaṃ mātur dhruvaṃ daśāhaparyantaṃ sthiram ity arthaḥ | kutaḥ
                  | tadasṛgdarśanāt tasyāḥ saṃbandhitvenāsṛjo darśanāt | ata eva <span class="red">vasiṣṭhaḥ</span> |
               </p>
               	  
               <p><q class="blue">nāśaucaṃ vidyate puṃsaḥ saṃsargaṃ cen na gacchati |<br />
                     	  rajas tatrāśuci jñeyaṃ tac ca puṃsi na vidyate ||</q> iti | (VaDh 4.23)
               </p>
               	  
               <p>pitus tu dhruvaṃ na bhavati snānamātreṇāspṛśyatvaṃ nivartate | yathāha <span class="red">saṃvartaḥ</span> |
               </p>
               	  
               <p><q class="blue">jāte putre pituḥ snānaṃ sacailaṃ tu vidhīyate |<br />
                     	  mātā śudhyed daśāhena snānāt tu sparśanaṃ pituḥ ||</q> iti |
               </p>
               	  
               <p><q>mātā śudhyed daśāhena</q> ity etac ca saṃvyavahārayogyatāmātram | adṛṣṭārtheṣu punaḥ karmasu <span class="red">paiṭhīnasinā</span> viśeṣa uktaḥ: <q class="blue">sūtikāṃ putravatīṃ viṃśatirātreṇa karmāṇi kārayet | māsena strījananīm</q> iti | <span class="red">aṅgarasā</span> ca sapiṇḍānām aspṛśyatvābhāvaḥ spaṣṭīkṛtaḥ |
               </p>
               	  
               <p><q class="blue">sūtake sūtikāvarjyaṃ saṃsparśo na niṣidhyate |<br />
                     	  saṃsparśe sūtikāyās tu snānam eva vidhīyate ||</q> iti |
               </p>
               	  
               <p>yasmin divase kumārajananaṃ tad ahar na praduṣyeta | tannimittadānādyadhikārāpahārakṛn
                  na bhavatīty arthaḥ | yasmāt tasminn ahani pūrveṣāṃ pitrādīnāṃ putrarūpeṇa janma utpattis
                  tasmāt tad ahar na praduṣyeta | tathā ca <span class="red">vṛddhayājñavalkyen</span>oktam |
               </p>
               	  
               <p><q class="blue">kumārajanmadivase vipraiḥ kāryaḥ pratigrahaḥ |<br />
                     	  hiraṇyabhūgavāśvājavāsaḥśayyāsanādiṣu ||<br />
                     	  tatra sarvaṃ pratigrāhyaṃ kṛtānnaṃ na tu bhakṣayet |<br />
                     	  bhakṣayitvā tu tan mohād dvijaś cāndrāyaṇaṃ caret ||</q> iti ||
               </p>
               	  
               <p><span class="red">vyāsenā</span>py atra viśeṣa uktaḥ |
               </p>
               	  
               <p><q class="blue">sūtikāvāsanilayā janmadā nāma devatāḥ |<br />
                     	  tāsāṃ yāganimittaṃ tu śucir janmani kīrtitā ||<br />
                     	  prathame divase ṣaṣṭhe daśame caiva sarvadā |<br />
                     	  triṣv eteṣu na kurvīta sūtakaṃ putrajanmani ||</q></p>
               	  
               <p><span class="red">mārkaṇḍeyen</span>āpyuktam |
               </p>
               	  
               <p><q class="blue">rakṣaṇīyā tathā ṣaṣṭhī niśā tatra viśeṣataḥ |<br />
                     	  rātrau jāgaraṇaṃ kuryur daśamyāṃ caiva sūtake ||</q> iti || 3.19 ||
               </p>
               
               	  
               <p class="italic">āśaucamadhye punarjanane maraṇe vā jāte <q class="blue">pratinimittaṃ naimittikam āvartate</q> iti nyāyena punardaśāhādyāśaucaprāptau tadapavādam āha |
               </p>
               
               	  
               <p class="bold">antarā janmamaraṇe śeṣāhobhir viśudhyati | <span class="ref">YDh_3.20ab</span></p>
               
               	  
               <p>varṇāpekṣayā vayovasthāpekṣayā vā yasya yāvān āśaucakālas tadantarā tatsamasya tato
                  nyūnasya vāśaucasya nimittabhūte janane maraṇe vā jāte pūrvāśaucāvaśiṣṭair evāhobhir
                  viśudhyati | na punaḥ paścād utpannajananādinimittaṃ pṛthak pṛthag āśaucaṃ kāryam
                  | yadā punar alpād vartamānāśaucād dīrghakālam āśaucam antarā patati tadā na pūrvaśeṣeṇa
                  śuddhiḥ | yathāha <span class="red">uśanāḥ</span> |
               </p>
               	  
               <p><q class="blue">svalpāśaucasya madhye tu dīrghāśaucaṃ bhaved yadi |<br />
                     	  na pūrveṇa viśuddhiḥ syāt svakālenaiva śudhyati ||</q> iti |
               </p>
               	  
               <p><span class="red">yamo</span> 'py āha |
               </p>
               	  
               <p><q class="blue">aghavṛddhimad āśaucaṃ paścimena samāpayet |</q> iti |
               </p>
               	  
               <p>atra ca <q>antarā janmamaraṇe</q> iti yady apy aviśeṣeṇābhihitaṃ tathāpi na sūtakāntarvartinaḥ śāvasya pūrvāśaucaśeṣeṇa
                  śuddhiḥ | <span class="red">yathāhāṅgirāḥ</span> |
               </p>
               	  
               <p><q class="blue">sūtake mṛtakaṃ cet syān mṛtake tv atha sūtakaṃ |<br />
                     	  tatrādhikṛtya mṛtakaṃ śaucaṃ kuryān na sūtakam ||</q> iti |
               </p>
               	  
               <p>tathā <span class="red">ṣaṭtriṃśanmate</span> 'pi |
               </p>
               	  
               <p><q class="blue">śāvāśauce samutpanne sūtakaṃ tu yadā bhavet |<br />
                     	  śāvane śudhyate sūtir na sūtiḥ śāvaśodhinī ||</q> iti |
               </p>
               	  
               <p>tasmān na sūtakāntaḥpātinaḥ śāvāśaucasya pūrvaśeṣeṇa śuddhiḥ, kiṃ tu śāvāntaḥpātina
                  eva sūtakasya | tathā sajātīyāntaḥpātitve 'pi śāvasya kvacit pūrvaśeṣeṇa śuddher apavādaḥ
                  <span class="red">smṛtyantare</span> darśitaḥ |
               </p>
               	  
               <p><q class="blue">mātary agre pramītāyāma śuddhau mriyate pitā |<br />
                     	  pituḥ śeṣeṇa śuddhiḥ syān mātuḥ kuryāt tu pakṣiṇīm ||</q> iti |
               </p>
               	  
               <p>ayam arthaḥ: mātari pūrvaṃ mṛtāyāṃ tannimittāśaucamadhye yadi pitur uparamaḥ syāt
                  tadā na pūrvaśeṣeṇa śuddhiḥ, kiṃ tu pituḥ prayāṇanimittāśaucakālenaiva śuddhiḥ kāryā
                  | tathā pituḥ prayāṇanimittāśaucamadhye mātari svaryātāyām api na pūrvaśeṣamātrācchuddhiḥ,
                  kiṃ tu pūrvāśaucaṃ samāpyopari pakṣiṇīṃ kṣiped iti || tathāśaucasannipātakālaviśeṣakṛto
                  'py apavādo <span class="red">gautamen</span>oktaḥ: <q class="blue">rātriśeṣe sati dvābhyaṃ prabhāte sati tisṛbhiḥ</q> (GDh 14.7–8) iti | ayam arthaḥ: rātrimātrāvaśiṣṭe pūrvāśauce yady āśaucāntaraṃ sannipatet tarhi
                  pūrvāśaucaṃ samāpyānantaraṃ dvābhyāṃ rātribhyāṃ śuddhiḥ | prabhāte punas tasyā rātreḥ
                  paścime yāme jananādyāśaucāntarasannipate sati tisṛbhī rātribhiḥ śuddhiḥ na punas
                  taccheṣamātreṇa | <span class="red">śātātapen</span>āpyuktam: <q class="blue">rātriśeṣe dvyahāc chuddhir yāmaśeṣe śucis tryahāt</q> iti | pretakriyā punaḥ sūtakasannipāte 'pi na nivartata iti <span class="red">tenai</span>voktam |
               </p>
               	  
               <p><q class="blue">antardaśāhe jananāt paścāt syān maraṇaṃ yadi |<br />
                     	  pretam uddiśya kartavyaṃ piṇḍadānaṃ svabandhubhiḥ ||<br />
                     	  prārabdhe pretapiṇḍe tu madhye cej jananaṃ bhavet |<br />
                     	  tathāivāśaucapiṇḍāṃs tu śeṣān dadyād yathāvidhi ||</q> iti |
               </p>
               	  
               <p>tathā śāvāśaucayoḥ sannipāte 'pi pretakṛtyaṃ kāryam, tulyanyāyatvāt | tathā jātakarmādikam
                  api putrajanmanimittakam āśaucāntarasannipāte 'pi kāryam eva | tathā <span class="red">prajāpatiḥ</span> |
               </p>
               	  
               <p><q class="blue">āśauce tu samutpanne putrajanma yadā bhavet |<br />
                     	  kartus tātkālikī śuddhiḥ pūrvāśaucena śudhyati ||</q> iti ||
               </p>
               
               	  
               <p class="italic">pūrṇaprasavakālajananāśaucam abhidhāyādhunā aprāptakālagarbhaniḥsaraṇanimittam āśaucam
                  āha |
               </p>
               
               	  
               <p class="bold">garbhasrāve māsatulyā niśāḥ śuddhes tu kāraṇam || <span class="ref">YDh_3.20cd</span></p>
               
               	  
               <p>sravatir yady api loke dravadravyakartṛke parisyande prayujyate, tathāpy atra dravādravadravyasādhāraṇarūpe
                  'dhaḥpatane vartate | kutaḥ, dravatvasya prathamamāsa eva saṃbhavāt tatra ca <q>māsatulyā niśāḥ</q> iti bahuvacanānupapatteḥ | garbhasrāve yāvanto garbhagrahaṇamāsās tatsamasaṃkhyākā
                  niśāḥ śuddheḥ kāraṇam | etac ca striyā eva, <q class="blue">garbhasrāve māsatulyā rātrayaḥ strīṇāṃ snānamātram eva puruṣasya</q> iti <span class="red">vṛddhavasiṣṭha</span>smaraṇāt | yat punar <span class="red">gautamena</span> <q class="blue">tryahaṃ ca</q> (GDh 14.18) iti trirātram uktaṃ, tan māsatrayād arvāg veditavyam,
               </p>
               	  
               <p><q class="blue">garbhasrutyāṃ yathāmāsam acire tūttame trayaḥ |<br />
                     	  rājanye tu catūrātraṃ vaiśye pañcāham eva tu ||<br />
                     	  aṣṭāhena tu śūdrasya śuddhir eṣā prakīrtitā ||</q></p>
               	  
               <p>iti <span class="red">marīci</span>smaraṇāt | acire māsatrayād arvāk garbhasrāve uttame brāhmaṇajātau trirātram ity arthaḥ
                  | etac ca ṣaṇmāsaparyante draṣṭavyam | saptamādiṣu punaḥ paripūrṇam eva prasavāśaucaṃ
                  kāryam, tatra paripūrṇāṅgagarbhasya jīvato nirgamadarśanāt, tatra ca loke prasavaśabdaprayogāt,
               </p>
               	  
               <p><q class="blue">ṣaṇmāsābhyantare yāvad garbhasrāvo bhaved yadā |<br />
                     	  tadā māsasamais tāsāṃ divasaiḥ śuddhir iṣyate ||<br />
                     	  ata ūrdhvaṃ svajātyuktaṃ tāsām āśaucam iṣyate |<br />
                     	  sadyaḥśaucaṃ sapiṇḍānāṃ garbhasya patane sati ||</q></p>
               	  
               <p>iti <span class="red">smaraṇāt</span> || etac ca sapiṇḍānāṃ sadyaḥśaucavidhānaṃ dravabhūtagarbhapatane veditavyam | yat
                  punar <span class="red">vasiṣṭha</span>vacanam <q class="blue">ūnadvivārṣike prete garbhasya patane ca sapiṇḍānāṃ trirātram</q> (VaDh 4.34) iti, tat pañcamaṣaṣṭayoḥ kaṭhinagarbhapatanaviṣayam,
               </p>
               	  
               <p><q class="blue">ā caturthād bhavet srāvaḥ pātaḥ pañcamaṣaṣṭayoḥ |<br />
                     	  ata ūrdhvaṃ prasūtiḥ syād daśāhaṃ sūtakaṃ bhavet ||<br />
                     	  srāve mātus trirātraṃ syāt sapiṇḍāśaucavarjanam |<br />
                     	  pāte mātur yathāmāsaṃ pitrādīnāṃ dinatrayam ||</q></p>
               	  
               <p>iti <span class="red">marīci</span>smaraṇāt || saptamamāsaprabhṛti mṛtajanane jātamṛte vā sapiṇḍānāṃ janananimittaṃ paripūrṇam
                  āśaucam, <q class="blue">jātamṛte mṛtajāte vā sapiṇḍānāṃ daśāhaṃ</q> iti <span class="red">hārīta</span>smaraṇāt, <q class="blue">ataḥ sūtake cedothānāśaucaṃ sūtakavat</q> iti <span class="red">pāraskara</span>vacanāc ca | ā utthānād ā sūtikāyā utthānād daśāham iti yāvat | sūtakavad iti śiśūparamanimittodakadānarahitam
                  ity arthaḥ | <span class="red">bṛhanmanur</span> api |
               </p>
               	  
               <p><q class="blue">daśāhābhyantare bāle pramīte tasya bāndhavaiḥ |<br />
                     	  śāvāśaucaṃ na kartavyaṃ sūtyāśaucaṃ vidhīyate ||</q> iti |
               </p>
               	  
               <p>tathā ca <span class="red">smṛtyantaram</span> api <q class="blue">antardaśāhoparatasya sūtikāhobhir evāśaucam</q> iti | evamādivacananicayaparyālocanayā sapiṇḍānāṃ janananimittāśaucasaṃkoco nāstīti
                  gamyate | yat punar <span class="red">bṛhadviṣṇu</span>vacanam <q class="blue">jāte mṛte mṛtajāte vā kulasya sadyaḥśaucam</q> iti, tac chiśūparamanimittasyāśaucasya snānāc chuddhipratipādanaparaṃ na prasavanimittasya
                  | tathā ca <span class="red">pāraskaraḥ</span> <q class="blue">garbhe yadi vipattiḥ syād daśāhaṃ sūtakaṃ bhavet</q>, sapiṇḍānāṃ prasavanimittasya vidyamānatvāt | <q class="blue">jīvañjāto yadi preyāt sadya eva viśudhyati</q> iti pretāśaucābhiprāyam | tathā ca <span class="red">śaṅkhen</span>oktam <q class="blue">prāṅ nāmakaraṇāt sadyaḥśaucam</q> iti | yat punaḥ <span class="red">kātyāyana</span>vacanam,
               </p>
               	  
               <p><q class="blue">anivṛtte daśāhe tu pañcatvaṃ yadi gacchati |<br />
                     	  sadya eva viśuddhiḥ syān na pretaṃ nodakakriyā ||</q></p>
               	  
               <p>iti, tad api <span class="red">vaiṣṇavena</span> samānārtham | yadā tu <q class="blue">na pretaṃ naivasūtakam</q> iti pāṭhas tadā sūtakam aspṛśyatvaṃ naiva pitrādīnāṃ bhavatīty arthaḥ | atha vāyam
                  arthaḥ: antardaśāhe yadi śiśūparamas tadā na pretāśaucam | yadi tatra sapiṇḍajananaṃ
                  tadā sūtakam api naiva kāryaṃ kiṃ tu pūrvāśaucenaiva śuddhir iti | yat tu <span class="red">bṛhanmanu</span>vacanam,
               </p>
               	  
               <p><q class="blue">jīvañjāto yadi tato mṛtaḥ sūtaka eva tu |<br />
                     	  sūtakaṃ sakalaṃ mātuḥ pitrādīnāṃ trirātrakam ||</q></p>
               	  
               <p>iti, yac ca <span class="red">bṛhatpraceto</span>vacanam,
               </p>
               	  
               <p><q class="blue">muhūrtaṃ jīvato bālaḥ pañcatvaṃ yadi gacchati |<br />
                     	  mātuḥ śuddhir daśāhena sadyaḥ śuddhās tu gotriṇaḥ ||</q></p>
               	  
               <p>iti, tatreyaṃ vyavasthā: jananānantaraṃ nābhivardhanāt prāṅ mṛtau pitrādīnāṃ janananimittanāśaucaṃ
                  dinatrayam | sadyaḥśaucaṃ tv agnihotrādyartham, <q class="blue">agnihotrārthaṃ snānopasparśanāt tatkālaṃ śaucam</q> iti <span class="red">śaṅkha</span>smaraṇāt | nābhivardhanottarakālaṃ tu śiśuprayāṇe 'pi janananimittaṃ saṃpūrṇam āśaucaṃ
                  sapiṇḍānām,
               </p>
               	  
               <p><q class="blue">yāvan na chidyate nālaṃ tāvan nāpnoti sūtakam |<br />
                     	  chinne nāle tataḥ paścāt sūtakaṃ tu vidhīyate ||</q></p>
               	  
               <p>iti <span class="red">jamini</span>smaraṇāt |
               </p>
               
               	  
               <p><span class="red">manunā</span>py ayam artho darśitaḥ |
               </p>
               	  
               <p><q class="blue">rātribhir māsatulyābhir garbhasrāve viśudhyati |<br />
                     	  rajasy uparate sādhvī snānena strī rajasvalā ||</q> iti | (MDh 5.66)
               </p>
               	  
               <p>pūrvabhāgasyārdho darśitaḥ | uttarasya tv ayam arthaḥ | rajasi niḥsaraṇād uparate
                  nivṛtte rajasvalā strī snānena sādhvī daivādikarmayogyā bhavati | sparśanādiviṣaye
                  punar anuparate 'pi rajasi caturthe 'hani snānāc chuddhā bhavati | tad uktaṃ <span class="red">vṛddhamanunā</span> |
               </p>
               	  
               <p><q class="blue">caturthe 'hani saṃśuddhā bhavati vyāvahārikī |</q> iti |
               </p>
               	  
               <p>tathā <span class="red">smṛtyantaram</span> |
               </p>
               	  
               <p><q class="blue">śuddhā bhartuś caturthe 'hni snānena strī rajasvalā |<br />
                     	  daive karmaṇi pitrye ca pañcame 'hani śudhyati ||</q></p>
               	  
               <p><q>pañcame 'hani</q> iti rajonivṛttikālopalakṣaṇārtham | yadā rajodarśanād ārabhya punaḥ saptadaśa dinābhyantare
                  rajodarśanaṃ tadā aśucitvaṃ nāsty eva | aṣṭādaśe tv ekāhāc chuddhiḥ | ekonaviṃśe dvyahāt
                  | tata uttareṣu tryahāc chuddhiḥ | yathāha <span class="red">atriḥ</span> |
               </p>
               	  
               <p><q class="blue">rajasvalā yadi snātā punar eva rajasvalā |<br />
                     	  aṣṭādaśadinād arvāg aśucitvaṃ na vidyate ||<br />
                     	  ekonaviṃśater arvāg ekāhaṃ syāt tato dvyaham |<br />
                     	  viṃśatprabhṛtyuttareṣu trirātram aśucir bhavet ||</q> iti |
               </p>
               	  
               <p><q class="blue">caturdaśādinād arvāg aśucitvaṃ na vidyate</q> iti <span class="red">smṛtyantaraṃ</span> tatra snānaprabhṛtitvam abhipretam, ato na virodhaḥ | ayaṃ cāśucitvapratiṣedho yasya
                  viṃśatidinottarakālam eva prāyaśo rajodarśanaṃ tad viṣayaḥ | yasyāḥ punar ārūḍḥayauvanāyāḥ
                  prāg evāṣṭādaśadināt prācuryeṇa rajonirgamas tasyās trirātram evāśaucam | tayā ca
                  yāvat trirātraṃ snānādirahitayā sthātavyam, <q class="blue">rajasvalā trirātram aśucir bhavati, sā ca nāñjīta nābhyañjīta nāpsu snāyād adhaḥ śayīta
                     na divā svapyāt na grahān vīkṣeta nāgniṃ spṛśet nāśnīyān na rajjuṃ sṛjet na ca dantān
                     dhāvayet na hasen na ca kiṃcid ācared akharveṇa pātreṇa pibed añjalinā vā pātreṇa
                     lohitāyasena veti vijñāyate</q> (VaDh 5.6–8) iti <span class="red">vasiṣṭha</span>smaraṇāt |
               </p>
               
               	  
               <p><span class="red">āṅgirase</span> 'pi viśeṣaḥ |
               </p>
               	  
               <p><q class="blue">haste 'śnīyān mṛnmaye vā havirbhuk kṣitiśāyinī |<br />
                     	  rajasvalā caturthe 'hni snātvā śuddhim avāpnuyāt ||</q> iti |
               </p>
               	  
               <p><span class="red">pārāśare</span> 'pi viśeṣaḥ -
               </p>
               	  
               <p><q class="blue">snāne naimittike prāpte nārī yadi rajasvalā |<br />
                     	  pātrāntaritatoyena snānaṃ kṛtvā vrataṃ caret ||<br />
                     	  siktagātrā bhaved adbhiḥ sāṅgopāṅgā kathaṃcana |<br />
                     	  na vastrapīḍanaṃ kuryān nānyad vāsaś ca dhārayet ||</q> iti |
               </p>
               	  
               <p><span class="red">uśanasā</span>py atra viśeṣo darśitaḥ |
               </p>
               	  
               <p><q class="blue">jvarābhibhūtā yā nārī rajasā ca pariplutā |<br />
                     	  kathaṃ tasyā bhavec chaucaṃ śuddhiḥ syāt kena karmaṇā ||<br />
                     	  caturthe 'hani saṃprāpte spṛśed anyā tu tāṃ striyam |<br />
                     	  sā sacelāvagāhyāpaḥ snātvā snātvā punaḥ spṛśet |<br />
                     	  daśadvādaśakṛtvo vā ācamec ca punaḥ punaḥ ||<br />
                     	  ante ca vāsasāṃ tyāgas tataḥ śuddhā bhavec ca sā |<br />
                     	  dadyāc chaktyā tato dānaṃ puṇyāhena viśudhyati ||</q> iti |
               </p>
               
               	  
               <p>ayaṃ cāturamātre snānaprakāro 'nusaraṇīyaḥ,</p>
               	  
               <p><q class="blue">āture snāna utpanne daśakṛtvo hy anāturaḥ |<br />
                     	  snātvā snātvā spṛśed enaṃ tataḥ śudhyet sa āturaḥ ||</q></p>
               	  
               <p>iti <span class="red">parāśara</span>smaraṇāt | yadā tu rajasvalāyāḥ sūtikāyā vā mṛtir bhavati tadāyaṃ snānaprakāraḥ:
               </p>
               	  
               <p><q class="blue">sūtikāyāṃ mṛtāyāṃ tu kathaṃ kurvanti yājñikāḥ |<br />
                     	  kumbhe salilam ādāya pañcagavyaṃ tathaiva ca ||<br />
                     	  puṇyargbhir abhimantryāpo vācā śuddhiṃ labhet tataḥ |<br />
                     	  tenaiva snāpayitvā tu dāhaṃ kuryād yathāvidhi ||</q></p>
               	  
               <p>rajasvalāyās tu:</p>
               	  
               <p><q class="blue">pañcabhiḥ snāpayitvā tu gavyaiḥ pretāṃ rajasvalām |<br />
                     	  vastrāntarāvṛtāṃ kṛtvā dāhayed vidhipūrvakam ||</q> iti |
               </p>
               	  
               <p>etac ca rajodarśanaputrajanmādi, yady udayottarakālam utpannaṃ tadā taddivasaprabhṛtyāśaucāhorātragaṇanā
                  kāryā | yadā tu rajanyāṃ rajodarśanaputrajanmādi jātaṃ tadārdharātrāt prāk jananādyutpattau
                  pūrvadivasaikadeśavyāpitve 'py āśaucasya tatpūrvadivasaprabhṛty eva gaṇanā kāryety
                  ekaḥ kalpaḥ | rātriṃ tredhā vibhajyādye bhāgadvaye jananādau jāte pūrvadinaṃ grāhyam
                  iti dvitīyaḥ | prāgudayād ity aparaḥ | yathāha <span class="red">kaśyapaḥ</span> |
               </p>
               	  
               <p><q class="blue">udite tu yadā sūrye nārīṇāṃ dṛśyate rajaḥ |<br />
                     	  jananaṃ vā vipattir vā yasyāhas tasya śarvarī ||<br />
                     	  ardharātrāvadhiḥ kālaḥ sūtakādau vidhīyate |<br />
                     	  rātriṃ kuryāt tribhāgaṃ tu dvau bhāgau pūrva eva tu ||<br />
                     	  uttarāṃśaḥ prabhātena yujyate ṛtusūtake |<br />
                     	  rātrāv eva samutpanne mṛte rajasi sūtake ||<br />
                     	  pūrvam eva dinaṃ grāhyaṃ yāvan nodayate raviḥ ||</q> iti |
               </p>
               	  
               <p>eteṣāṃ ca kalpānāṃ deśācārato vyavasthā vijñeyā |</p>
               	  
               <p>idaṃ cāśaucam āhitāgner uparame saṃskāradivasaprabhṛti kartavyam | anāhitāgnes tu
                  maraṇadivasaprabhṛti saṃcayanaṃ tūbhayor iti saṃskāradivasaprabhṛtīti vivecanīyam
                  | yathāh<span class="red">āṅgirāḥ</span> |
               </p>
               	  
               <p><q class="blue">anagnim ata utkrānteḥ sāgne saṃskārakarmaṇaḥ |<br />
                     	  śuddhiḥ saṃcayanaṃ dāhān mṛtāhas tu yathāvidhi ||</q> iti |
               </p>
               	  
               <p><q class="blue">sāgneḥ saṃskārakarmaṇaḥ</q> iti <span class="red">śravaṇād</span>, āhitāgnau pitari deśāntaramṛte tatputrādīnām ā saṃskārāt saṃdhyādikarmalopo nāstīty
                  anusaṃdheyam | tathā ca <span class="red">paiṭhīnasiḥ</span> |
               </p>
               	  
               <p><q class="blue">anagnim ata utkrānter āśaucaṃ hi dvijātiṣu |<br />
                     	  dāhād agnimato vidyād videśasthe mṛte sati ||</q> iti || 3.20 ||
               </p>
               
               	  
               <p class="italic">sapiṇḍatvādinā daśāhādiprāptau kvacin mṛtyuviśeṣeṇāpavādam āha |</p>
               
               	  
               <p class="bold">hatānāṃ nṛpagoviprair anvakṣaṃ cātmaghātinām | <span class="ref">YDh_3.21ab</span></p>
               
               	  
               <p>nṛpo 'bhiṣiktaḥ kṣatriyādiḥ | gograhaṇaṃ ṣṛṅgidaṃṣṭryāditiraścām upalakṣaṇārtham |
                  vipragrahaṇam antyajopalakṣaṇam | etair hatānāṃ saṃbandhino ye sapiṇḍās teṣām | viṣodbandhanādibhiḥ
                  buddhipūrvam ātmānaṃ ye vyāpādayanti te ātmaghātinaḥ | ātmaghatigrahaṇaṃ <q>pākhaṇḍyanāśritā</q> ity ekayogopāttapatitapātropalakṣaṇārtham | tatsaṃbandhināṃ cānvakṣam anugatam akṣam
                  anvakṣaṃ sadyaḥ śaucam ity arthaḥ | tatsaṃbandhināṃ ca sānvakṣaṃ yāvad darśanam āśaucaṃ
                  na punar daśāhādikam | tathā ca <span class="red">gautamaḥ</span> <q class="blue">gobrāhmaṇahatānām anvakṣaṃ rājakrodhāc cāyuddhe prāyo 'nāśakaśastrāgniviṣodakodbandhanaprapatanaiś
                     cecchatām</q> (GDh 14.9–12) iti | krodhagrahaṇaṃ pramādavyāpāditanirāsārtham | ayuddhagrahaṇaṃ yuddhahatasyaikāham
                  āśaucam astīti jñāpanārtham,
               </p>
               	  
               <p><q class="blue">brāhmaṇārthaṃ vipannānāṃ yoṣitāṃ gograhe 'pi ca |<br />
                     	  āhave 'pi hatānāṃ ca ekarātram aśaucakam ||</q></p>
               	  
               <p>iti <span class="red">smaraṇāt</span> | etac ca yuddhakālakṣatenaiva kālāntaravipannasya | samaramūrdhani hatasya punaḥ
                  sadyaḥ śaucam | yathāha <span class="red">manuḥ</span> |
               </p>
               	  
               <p><q class="blue">udyatair āhave śastraiḥ kṣatradharmahatasya ca |<br />
                     	  sadyaḥ saṃtiṣṭhate yajñas tathāśaucam iti sthitiḥ ||</q> iti || (MDh 5.98)
               </p>
               
               	  
               <p class="italic">jñātasyaiva jananāder āśaucanimittatvāj janmadinād uttarakāle 'pi jñāte daśāhādiprāptāv
                  apavādam āha |
               </p>
               
               	  
               <p class="bold">proṣite kālaśeṣaḥ syāt pūrṇe dattvodakaṃ śuciḥ || <span class="ref">YDh_3.21cd</span></p>
               
               	  
               <p>prośite deśāntarasthe yatrasthena prathamadivasa eva sapiṇḍajananādikaṃ na jñāyate
                  tasmin sapiṇḍe kālasya daśāhād yavac chinnasya yaḥ śeṣo 'vaśiṣṭakālaḥ sa eva śuddhihetur
                  bhavati | pūrṇe punarāśaucakāle daśāhādike pretāyodakaṃ dattvā śuddhir bhavati | udakadānasya
                  snānapūrvakatvāt snātvodakaṃ dattvā śucir bhavati | tad uktaṃ <span class="red">manunā</span> |
               </p>
               	  
               <p><q class="blue">nirdaśaṃ jñātimaraṇaṃ śrutvā putrasya janma ca |<br />
                     	  savāsā jalam āplutya śuddho bhavati mānavaḥ ||</q> iti | (MDh 5.77)
               </p>
               	  
               <p><q>pūrṇe dattvodakaṃ śuciḥ</q> iti pretodakadānasahacaritasyāśaucakālasya śuddhihetutvavidhānāt, janmany atikrāntāśaucaṃ
                  sapiṇḍānāṃ nāstīti gamyate | pitus tu nirdaśe 'pi janane snānam asty eva, <q class="blue">śrutvā putrasya janma ca</q> (MDh 5.77) iti <span class="red">vacanāt</span> | etac ca putragrahaṇaṃ janmani sapiṇḍānām atikrāntāśaucaṃ nāstīti jñāpakam | anyathā
                  <q>nirdaśaṃ jñātimaraṇaṃ śrutvā janma ca nirdaśam</q> ity evāvakṣyat | na coktam | tathā ca <span class="red">devalaḥ</span> |
               </p>
               	  
               <p><q class="blue">nāśuddhiḥ prasavāśauce vyatīteṣu dineṣv api |</q> iti | tasmād vipattāv evātikrāntāśaucam iti sthitam | kecid anyathemaṃ ślokaṃ paṭhanti:
               </p>
               	  
               <p><q class="blue">proṣite kālaśeṣaḥ syād aśeṣe tryaham eva tu |<br />
                     	  sarveṣāṃ vatsare pūrṇe prete dattvodakaṃ śuciḥ ||</q> iti |
               </p>
               	  
               <p>proṣite prete sarveṣāṃ brāhmaṇakṣatriyādīnām aviśeṣeṇa kālaśeṣaḥ śuddhihetuḥ | aśeṣe
                  punar atikrānte daśāhādau sarveṣāṃ tryaham evāśaucam | saṃvatsare pūrṇe yadi proṣitaprayāṇam
                  avagataṃ syāt tadā sarvo brāhmaṇādiḥ snātvodakaṃ dattvā śuciḥ syāt | tathā ca <span class="red">manuḥ</span> |
               </p>
               	  
               <p><q class="blue">saṃvatsare vyatīte tu spṛṣṭvaivāpo viśudhyati |</q> iti | (MDh 5.76)
               </p>
               	  
               <p>ayaṃ ca tryaho daśāhād ūrdhvaṃ māsatrayād arvāg draṣṭavyaḥ | pūrvoktaṃ tu sadyaḥśaucaṃ
                  navamamāsād ūrdhvam arvāk saṃvatsarād draṣṭavyam | yat punar <span class="red">vāsiṣṭhaṃ</span> vacanam <q class="blue">ūrdhvaṃ daśāhāc chutvaikarātram</q> (VaDh 4.36) iti, tad ūrdhvaṃ ṣaṇmāsebhyo yāvan navamam | yad api <span class="red">gautama</span>vacanam <q class="blue">śrutvā cordhvaṃ daśamyāḥ pakṣiṇī</q> (GDh 14.19) iti, tan māsatrayād ūrdhvam arvāk ṣaṣṭāt | tathā ca <span class="red">vṛddhavasiṣṭhaḥ</span> |
               </p>
               	  
               <p><q class="blue">māsatraye trirātram syāt ṣaṇmāse pakṣiṇī tathā |<br />
                     	  ahas tu navamād arvāg ūrdhvaṃ snānena śudhyati ||</q> iti |
               </p>
               	  
               <p>etac ca mātāpitṛvyatiriktaviṣayam,</p>
               	  
               <p><q class="blue">pitarau cenmṛtau syātāṃ dūrastho 'pi hi putrakaḥ |<br />
                     	  śrutvā taddinam ārabhya daśāhaṃ sūtakī bhavet ||</q></p>
               	  
               <p>iti <span class="red">paiṭhīnasi</span>smaraṇāt | tathā ca <span class="red">smṛtyantare</span> 'pi
               </p>
               	  
               <p><q class="blue">mahāgurunipāte tu ārdravastropavāsinā |<br />
                     	  atīte 'bde 'pi kartavyaṃ pretakāryaṃ yathāvidhi ||</q> iti |
               </p>
               	  
               <p>saṃvatsarād ūrdhvam api pretakāryam āśaucodakadānādikaṃ kāryaṃ na punaḥ snānamātrāc
                  chuddhir ity arthaḥ | pitṛpatnyām api mātṛvyatiriktāyāṃ <span class="red">smṛtyantare</span> viśeṣo darśitaḥ |
               </p>
               	  
               <p><q class="blue">pitṛpatnyām apetāyāṃ mātṛvarjaṃ dvijottamaḥ |<br />
                     	  saṃvatsare vyatīte 'pi trirātram aśucir bhavet ||</q> iti |
               </p>
               	  
               <p>yas tu nadyādivyavahite deśāntare mṛtas tatsapiṇḍānāṃ daśāhād ūrdhvaṃ māsatrayād arvāg
                  api sadyaḥśaucam:
               </p>
               	  
               <p><q class="blue">deśāntaramṛtaṃ śrutvā klībe vaikhānase yatau |<br />
                     	  mṛte snānena śudhyanti garbhasrāve ca gotriṇaḥ ||</q> iti |
               </p>
               	  
               <p>deśāntaralakṣaṇaṃ ca <span class="red">bṛhaspatin</span>oktam |
               </p>
               	  
               <p><q class="blue">mahānadyantaraṃ yatra girir vā vyavadhāyakaḥ |<br />
                     	  vāco yatra vibhidyante taddeśāntaram ucyate ||<br />
                     	  deśāntaraṃ vadanty eke ṣaṣṭiyojanam āyatam |<br />
                     	  catvāriṃśad vadanty anye triṃśad anye tathaiva ca ||</q> iti |
               </p>
               	  
               <p>idaṃ cātikrāntāśaucam upanītoparamaviṣayam, na punar vayovasthāviśeṣāśaucaviṣayam
                  api | tathācoktaṃ <span class="red">vyāgrapādena</span> |
               </p>
               	  
               <p><q class="blue">tulyaṃ vayasi sarveṣām atikrānte tathaiva ca |<br />
                     	  upanīte tu viṣamaṃ tasminn evātikālajam ||</q> iti |
               </p>
               	  
               <p>ayam arthaḥ: vayasi trivarṣādirūpe yadāśaucaṃ <q>ā dantajanmanaḥ sadyaḥ</q> (YDh 3.23) ityādivākyavihitaṃ tat sarveṣāṃ brāhmaṇādivarṇānāṃ tulyam aviśiṣṭam | atikrānte ca
                  daśāhādike tryahādi yadāśaucaṃ tad api sarveṣām aviśiṣṭam | upanīte punar uparate
                  daśadvādaśapañcadaśatriṃśaddinānīty evaṃ viṣamam āśaucaṃ brāhmaṇādinām | tasminn evopanītoparama
                  eva atikālajam atikrāntāśaucaṃ bhavati na vayovasthāśaucātikrama iti || 3.21 ||
               </p>
               
               	  
               <p class="italic">kṣatriyādiṣu daśarātrasya sapiṇḍāśaucasyāpavādam āha |</p>
               
               	  
               <p id="YDh_3.22" class="bold">
                  	    kṣatrasya dvādaśāhāni viśaḥ pañcadaśaiva tu |<br />
                  	    triṃśad dināni śūdrasya tadardhaṃ nyāyavartinaḥ ||
                  	   <span class="ref">YDh_3.22</span></p>
               
               	  
               <p>kṣatriyavaiśyaśūdrāṇāṃ sapiṇḍajanane taduparame ca yathākrameṇa dvādaśapañcadaśatriṃśaddināny
                  āśaucaṃ bhavati | nyāyavartiṇaḥ punaḥ śūdrasya pākayajñadvijaśuśrūṣādiratasya tadardhaṃ
                  tasya māsasyārdhaṃ pañcadaśarātram āśaucam | evaṃ ca <q>trirātraṃ daśarātraṃ vā</q> (YDh 3.18) ity etad daśarātram āśaucaṃ pāriśeṣyād brāhmaṇaviṣaye vyavatiṣṭhate | <span class="red">smṛtyantareṣu</span> tu kṣatriyādīnāṃ daśāhādayo 'py āśaucakalpā darśitāḥ | yathāha <span class="red">parāśaraḥ</span> |
               </p>
               	  
               <p><q class="blue">kṣatriyas tu daśāhena svakarmanirataḥ śuciḥ |<br />
                     	  tathaiva dvādaśāhena vaiśyaḥ śuddhim avāpnuyāt ||</q></p>
               	  
               <p>tathāca <span class="red">śātātapaḥ</span> |
               </p>
               	  
               <p><q class="blue">ekādaśāhād rājanyo vaiśyo dvādaśabhis tathā |<br />
                     	  śūdro viṃśatirātreṇa śudhyeta mṛtasūtake ||</q></p>
               	  
               <p><span class="red">vasiṣṭhas</span> tu <q class="blue">pañcadaśarātreṇa rājanyo viṃśatirātreṇa vaiśyaḥ</q> (VaDh 4.28–29) iti |
               </p>
               	  
               <p><span class="red">aṅgirās</span> tv āha |
               </p>
               	  
               <p><q class="blue">sarveṣām eva varṇānāṃ sūtake mṛtake tathā |<br />
                     	  daśāhāc chuddhir eteṣām iti <span class="red">śātātapo</span> 'bravīt ||</q></p>
               	  
               <p>ityevam anekoccāvacāśaucakalpā darśitāḥ | teṣāṃ loke samācārābhāvān nātīva vyavasthāpradarśanam
                  upayogīti nātra vyavasthā pradarśyate | yadā punar brāhmaṇādīnāṃ kṣatriyādayaḥ sapiṇḍā
                  bhavanti, tadā <span class="red">hārītā</span>dyuktāśaucakalpo 'nusaraṇīyaḥ |
               </p>
               	  
               <p><q class="blue">daśāhāc chudhyate vipro janmahānau svayoniṣu |<br />
                     	  ṣaḍbhis tribhir athaikena kṣatraviṭśūdrayoniṣu ||</q> iti |
               </p>
               	  
               <p><span class="red">viṣṇur</span> apy āha <q class="blue">kṣatriyasya viṭśūdreṣu sapiṇḍeṣu ṣaḍrātratrirātrābhyāṃ vaiśyasya śūdre sapiṇḍe ṣaḍrātreṇa
                     śuddhir hīnavarṇānāṃ tūtkṛṣṭeṣu sapiṇḍeṣu jāteṣu mṛteṣu vā tadāśaucavyapagame śuddhiḥ</q> (ViDh 22.23–24, 21) iti | <span class="red">baudhāyanena</span> tv aviśeṣeṇa daśāha ity uktam |
               </p>
               	  
               <p><q class="blue">kṣatraviṭśūdrajātīyā ye syur viprasya bāndhavāḥ |<br />
                     	  teṣām āśauce viprasya daśāhāc chuddhir iṣyate ||</q> iti |
               </p>
               	  
               <p>anayoś ca pakṣayor āpadanāpadviṣayatvena vyavasthā | dāsyādīnāṃ tu svāmiśaucena spṛśyatvaṃ
                  karmānadhikāratvaṃ tu māsāvadhir eva | tadāha <span class="red">aṅgirāḥ</span> |
               </p>
               	  
               <p><q class="blue">dāsī dāsaś ca sarvo vai yasya varṇasya yo bhavet |<br />
                     	  tadvarṇasya bhavec chaucaṃ dāsyā māsas tu sūtakam ||</q> iti |
               </p>
               	  
               <p>pratilomānāṃ tv āśaucābhāva eva, <q class="blue">pratilomā dharmahīnāḥ</q> iti <span class="red">manu</span>smaraṇāt | kevalaṃ mṛtau prasave ca malāpakarṣaṇārthaṃ mūtrapurīṣotsargavat śaucaṃ
                  bhavaty eva || 3.22 ||
               </p>
               
               	  
               <p class="italic">vayovasthāviśeṣād api daśāhādyāśaucasyāpavādam āha |</p>
               
               	  
               <p id="YDh_3.23" class="bold">
                  	    ā dantajanmanaḥ sadya ā cūḍān naiśikī smṛtā |<br />
                  	    trirātram ā vratādeśād daśarātram ataḥ param ||
                  	   <span class="ref">YDh_3.23</span></p>
               
               	  
               <p>yāvatā kālena dantānām utpattis tasmin kāle atītasya bālasya tatsaṃbandhināṃ sadyaḥ
                  śaucam | cūḍākaraṇād arvāṅ mṛtasya saṃbandhināṃ naiśikī niśāyāṃ bhavā ahorātravyāpiny
                  aśuddhiḥ | vratādeśa upanayanaṃ tato 'rvāk cūḍāyāś cordhvam atītasya tryaham aśuddhiḥ
                  | atra ca <q>ā dantajanmanaḥ sadyaḥ</q> iti yady apy aviśeṣeṇābhidhānaṃ, tathāpy agnisaṃskārābhāve draṣṭavyam, <q class="blue">adantajāte bāle prete sadya eva śuddhir nāsyāgnisaṃskāro nodanakriyā</q> (ViDh 22.27–28) iti <span class="red">vaiṣṇave</span> agnisaṃskārarahitasya sadyaḥśaucavidhānāt | sati tv agnisaṃskāre <q>ahas tv adattakanyāsu bāleṣu ca</q> (YDh 3.24) iti vakṣyamāṇa ekāhaḥ | tathā ca <span class="red">yamaḥ</span> |
               </p>
               	  
               <p><q class="blue">adantajāte tanaye śiśau garbhacyute tathā |<br />
                     	  sapiṇḍānāṃ tu sarveṣām ahorātram aśaucakam ||</q> iti |
               </p>
               	  
               <p>nāmakaraṇāt prāk sadyaḥśaucam eva niyatam, <q class="blue">prāṅ nāmakaraṇāt sadyaḥ śuddhiḥ</q> iti <span class="red">śaṅkha</span>smaraṇāt | cūḍākarma ca prathame tṛtīye vā varṣe smaryate,
               </p>
               	  
               <p><q class="blue">cūḍākarma dvijātīnāṃ sarveṣām eva dharmataḥ |<br />
                     	  prathame 'bde tṛtīye vā kartavyaṃ śruticodanāt ||</q></p>
               	  
               <p>iti <span class="red">smaraṇāt</span> | tataś ca dantajananād ūrdhvaṃ prathama vārṣikacūḍāparyantam ekāhaḥ | tatra tv akṛtacūḍasya
                  dantajanane saty api trivarṣaṃ yāvad ekāha eva | tathā ca <span class="red">viṣṇuḥ</span>: <q class="blue">dantajāte 'py akṛtacūḍe 'horātreṇa śuddhiḥ</q> (ViDh 22.29) iti | tata ūrdhvaṃ prāg upanayāt tryahaḥ | yat tu <span class="red">manu</span>vacanam,
               </p>
               	  
               <p><q class="blue">nṝṇām akṛtacūḍānāṃ aśuddhir naiśikī smṛtā |<br />
                     	  nirvṛttacūḍakānāṃ tu trirātrāc chuddhir iṣyate ||</q> (MDh 5.67)
               </p>
               	  
               <p>iti, tasyāpy ayam eva viṣayaḥ | yat tūnadvivarṣam adhikṛtya <span class="red">tenai</span>voktam,
               </p>
               	  
               <p><q class="blue">araṇye kāṣṭhavat tyaktvā kṣipeyus tryaham eva tu |</q> iti | (MDh 5.69)
               </p>
               	  
               <p>yac ca <span class="red">vasiṣṭha</span>vacanam, <q class="blue">ūnadvivarṣe prete garbhapatane vā sapiṇḍānāṃ trirātram</q> (VaDh 4.34) iti, tat saṃvatsaracūḍābhiprāyeṇa | yat tu <span class="red">aṅgiro</span>vacanam,
               </p>
               	  
               <p><q class="blue">yady apy akṛtacūḍo vai jāta dantaś ca saṃsthitaḥ |<br />
                     	  tathāpi dāhayitvainam āśaucaṃ trayaham ācaret ||</q></p>
               	  
               <p>iti, tad varṣatrayād ūrdhvaṃ kuladharmāpekṣayā cūḍotkarṣe veditavyam,</p>
               	  
               <p><q class="blue">vipre nyūnatrivarṣe tu mṛte śuddhis tu naiśikī |</q></p>
               	  
               <p>iti <span class="red">tenai</span>vābhihitatvāt | na cāyam ekāho dantajananābhāva iti śaṅkanīyam | na hi nyūnatrivarṣasya
                  dantānutpattiḥ saṃbhavati | tathā saty api dantajanane akṛtacūḍasyaikāhaṃ vidadhatā
                  <span class="red">viṣṇu</span>vacanena (ViDh 22.29) virodhaś ca duṣpariharaḥ syāt | tasmāt prācīnaiva vyākhyā jyājasī | yat tu <span class="red">kaśyapa</span>vacanam <q class="blue">bālānāmadantajātānāṃ trirātreṇa śuddhiḥ</q> iti, tan mātāpitṛviṣayam,
               </p>
               	  
               <p><q class="blue">nirasya tu pumāñ śukram upasparśād viśudhyati |<br />
                     	  baijikād abhisaṃbandhād anurundhyād aghaṃ tryahaṃ ||</q></p>
               	  
               <p>iti janyajanakasaṃbandhopādhikatayā trirātra<span class="red">smaraṇāt</span> | tataś cāyam arthaḥ: prāṅ nāmakaraṇāt sadyaḥśaucaṃ, tad ūrdhvaṃ dantajananād arvāg
                  agnisaṃskārakriyāyāṃ ekāhaḥ, itarathā sadyaḥśaucam, jātadantasya ca prathamavārṣikāc
                  caulād arvāg ekāhaḥ, prathamavarṣād ūrdhvaṃ trivarṣaparyantaṃ kṛtacūḍasya tryaham,
                  itarasya tv ekāhaḥ, varṣatrayād ūrdhvam akṛtacūḍasyāpi tryaham, upanayanād ūrdhvaṃ
                  sarveṣāṃ brāhmādīnāṃ daśarātrādikam iti || 3.23 ||
               </p>
               
               	  
               <p class="italic">idānīṃ strīṣu ca vayovasthāviśeṣeṇāpavādam āha |</p>
               
               	  
               <p class="bold">ahas tv adattakanyāsu bāleṣu ca viśodhanam | <span class="ref">YDh_3.24ab</span></p>
               
               	  
               <p>adattā apariṇītā yāḥ kanyās tāsu kṛtacūḍāsu vāgdānāt prāg ahorātraṃ viśeṣeṇa śuddhikāraṇam
                  | sapiṇḍānāṃ sāpiṇḍyaṃ ca kanyānāṃ tripuruṣaprayantam eva, <q class="blue">aprattānāṃ tu strīṇāṃ tripuruṣī vijñāyate</q> (VaDh 4.18) iti <span class="red">vasiṣṭha</span>smaraṇāt | bāleṣu cānutpannadanteṣu agnisaṃskāre saty ekāho viśodhanam | akṛtacūḍāyāṃ
                  tu kanyāyāṃ sadyaḥ śaucam,
               </p>
               	  
               <p><q class="blue">acūḍāyāṃ tu kanyāyāṃ sadyaḥ śaucaṃ vidhīyate |</q></p>
               	  
               <p>ity <span class="red">āpastamba</span>smaraṇāt | vāgdānād ūrdhvaṃ tu saṃskārāt prāk patipakṣe pitṛpakṣe ca tryaham eva |
                  yathāha <span class="red">manuḥ</span> |
               </p>
               	  
               <p><q class="blue">strīṇām asaṃskṛtānāṃ tu tryahāc chudhyanti bāndhavāḥ |<br />
                     	  yathoktenaiva kalpena śudhyanti tu sanābhayaḥ ||</q> iti | (MDh 5.72)
               </p>
               	  
               <p>bāndhavāḥ patipakṣyās trirātreṇa śudhyanti | sanābhayas tu pitṛpakṣyāḥ sapiṇḍā yathoktenaiva
                  kalpena <q>nirvṛttacūḍakānām</q> ityādinoktena trirātrarūpeṇa na punar daśarātrarūpeṇa, vivāhāt prāk tasyāyuktatvāt
                  | ata eva <span class="red">marīciḥ</span> |
               </p>
               	  
               <p><q class="blue">vāripūrvaṃ pradattā tu yā naiva pratipāditā |<br />
                     	  asaṃskṛtā tu sā jñeyā trirātram ubhayoḥ smṛtam ||</q> iti |
               </p>
               	  
               <p>ubhayoḥ patipitṛpakṣayoḥ | vivāhād ūrdhvaṃ tu <span class="red">viṣṇunā</span> viśeṣo darśitaḥ: <q class="blue">saṃskṛtāsu strīṣu nāśaucaṃ pitṛpakṣe, tatprasavamaraṇe cet pitṛgṛhe syātāṃ tadaikarātraṃ
                     trirātraṃ vā</q> (ViDh 22.33–34) iti | tatra prasave ekāhaḥ prayāṇe trirātram iti vyavasthā | idaṃ ca vayovasthāśaucaṃ
                  sarvavarṇasādharaṇam, <q>kṣatrasya dvādaśāhāni</q> (YDh 3.22) iti tadvarṇaviśeṣopādānenābhidhānāt | ata eva <span class="red">manunā</span> anupāttavarṇaviśeṣāśaucavidheḥ sādhāraṇyapratipādanārthaṃ cāturvarṇyādhikāre saty
                  api punaḥ,
               </p>
               	  
               <p><q class="blue">caturṇām api varṇānāṃ yathāvad anupūrvaśaḥ |</q> (MDh 5.57)
               </p>
               	  
               <p>ity uktam | tathā <span class="red">aṅgirasā</span>py uktam |
               </p>
               	  
               <p><q class="blue">aviśeṣeṇa varṇānām arvāk saṃskārakarmaṇaḥ |<br />
                     	  trirātrāt tu bhavec chuddhiḥ kanyāsv ahnā vidhīyate ||</q> iti |
               </p>
               	  
               <p><span class="red">vyāghrapāda</span>vacanaṃ ca <q class="blue">tulyaṃ vayasi sarveṣām</q> iti prākpradarśitam | ato yathā <q>piṇḍayajñāvṛtā deyam</q> (YDh 3.16) ityādiḥ piṇḍodakadānavidhiḥ sarvavarṇasādhāraṇaḥ | yathā vā samānodakāśaucavidhiḥ
                  <q>antarā janmamaraṇe</q> (YDh 3.20) iti samnipātāśaucavidhiś ca yadvac ca <q>garbhasrāve māsatulyā niśāḥ</q> (YDh 3.20) iti srāvāśaucavidhiḥ <q>proṣite kālaśeṣaḥ syād aśeṣe tryaham eva tu</q> (YDh 3.21) iti videśasthāśaucavidhiś ca yathā gurvādyāśaucavidhiḥ sarvavarṇasādhāraṇaḥ, tathā
                  vayovasthānimittam apy āśaucaṃ sarvavarṇasādhāraṇam eva bhavitum arhati | ata eva,
               </p>
               	  
               <p><q class="blue">kṣatre ṣaḍbhiḥ kṛte caule vaiśye navabhir ucyate |<br />
                     	  ūrdhvaṃ trivarṣāc chudre tu dvādaśaho vidhīyate ||</q></p>
               	  
               <p>tathā,</p>
               	  
               <p><q class="blue">yatra trirātraṃ viprāṇām āśaucaṃ saṃpradṛśyate |<br />
                     	  tatra śūdre dvādaśāhaḥ ṣaṇ nava kṣatravaiśyayoḥ ||</q></p>
               	  
               <p>ityādīni<span class="red"> ṛṣyaśṛṅgādivacanāni</span> vigītatvabuddhyānādriyamāṇair <span class="red">dhāreśvara-viśvarūpa-medhātithi</span>-prabhṛtibhir ācāryair ayam eva sādhāraṇaḥ pakṣo 'ṅgīkṛtaḥ | avigītāni cārtānārtakṣatriyādiviṣayatayā
                  vyākhyeyāni ||
               </p>
               
               	  
               <p class="italic">gurvādiṣv atideśam āha |</p>
               
               	  
               <p class="bold">gurvantevāsyanūcānamātulaśrotriyeṣu ca | <span class="ref">YDh_3.24cd</span></p>
               
               	  
               <p>gurur upādhyāyo 'ntevāsī śiṣyo 'nūcāno 'ṅgānāṃ pravaktā mātulagrahaṇenātmabandhavo
                  mātṛbandhavaḥ pitṛbandhavaś ca yonisaṃbaddhā upalakṣyante | te ca <q>patnīduhitaraḥ</q> (YDh 3.135) ity atra darśitāḥ | śrotriya ekaśākhādhyāyī, <q class="blue">ekāṃ śākham adhītya śrotriyaḥ</q> (cf. ĀpDh 2.6.4) iti <span class="red">baudhāyana</span>smaraṇāt | eṣūparateṣv ahorātram āśaucam | yas tu mukhyo guruḥ pitā taduparame sapiṇḍatvād
                  daśāham eva | yas tu pitā putrān utpādya saṃskṛtya vedān adhyāpya vedārthaṃ grāhayitvā
                  vṛttiṃ ca vidadhāti tasya mahāgurutvāt taduparame dvādaśarātraṃ vā | <q class="blue">mahāguruṣu dānādhyayane varjayeran</q> (ĀśGṛ 4.4.17) ity <span class="red">āśvalāyanen</span>oktaṃ draṣṭavyam | ācāryoparame tu trirāram eva | yathāha <span class="red">manuḥ</span> |
               </p>
               	  
               <p><q class="blue">trirātram āhur āśaucam ācārye saṃsthite sati |<br />
                     	  tasya putre ca patnyāṃ ca divārātram iti sthitiḥ ||</q> iti | (MDh 5.80)
               </p>
               	  
               <p>yadā tv ācāryāder antyeṣṭiṃ karoti tadā daśarātram āśaucam,</p>
               	  
               <p><q class="blue">guroḥ pretasya śiṣyas tu pitṛmedhaṃ samārabhet |<br />
                     	  pretahāraiḥ samaṃ tatra daśāhena viśudhyati ||</q> (MDh 5.65)
               </p>
               	  
               <p>iti <span class="red">tenai</span>voktatvāt | śrotriyasya tu samānagrāmīṇasyaitad āśaucam, <q class="blue">ekāhaṃ sabrahmacāriṇi samānagrāmīṇe ca śrotriye</q> (ĀśGṛ 4.4.26–27) ity <span class="red">āśvalāyana</span>smaraṇāt | ekācāryopanītaḥ sabrahmacārī | etac cāsaṃnidhāne draṣṭavyam | saṃnihite
                  tu śiṣyādau trirātrādi, yathāha <span class="red">manuḥ</span> |
               </p>
               	  
               <p><q class="blue">śrotriye tūpasaṃpanne trirātram aśucir bhavet |<br />
                     	  mātule pakṣiṇīṃ rātriṃ śiṣyaṛtvigbāndhaveṣu ca ||</q> iti | (MDh 5.81)
               </p>
               	  
               <p>upasaṃpanne maitrīprātiveśyatvādinā saṃbaddhe śīlayukte vā | mātulagrahaṇaṃ mātṛṣvasrāder
                  ūpalakṣaṇārtham | bāndhavā ity ātmabandhavo mātṛbandhavaḥ pitṛbandhavaś cocyante |
                  tathā ca <span class="red">bṛhaspatiḥ</span> |
               </p>
               	  
               <p><q class="blue">tryahaṃ mātāmahācāryaśrotriyeṣv aśucir bhavet |</q> iti |
               </p>
               	  
               <p>tathā <span class="red">pracetāḥ</span> |
               </p>
               	  
               <p><q class="blue">mṛte cartviji yājye ca trirātreṇa viśudhyati |</q> iti |
               </p>
               	  
               <p>tathā ca <span class="red">vṛddhavasiṣṭhāḥ</span> |
               </p>
               	  
               <p><q class="blue">saṃsthite pakṣiṇīṃ rātriṃ dauhitre bhaginīsute |<br />
                     	  saṃskṛte tu trirātraṃ syād iti dharmo vyavasthitaḥ ||<br />
                     	  pitror uparame strīṇām ūḍhānāṃ tu kathaṃ bhavet |<br />
                     	  trirātreṇaiva śuddhiḥ syād ity āha bhagavān <span class="red">yamaḥ</span> ||<br />
                     	  śvaśurayor bhaginyāṃ ca mātulānyāṃ ca mātule |<br />
                     	  pitroḥ svasari tadvac ca pakṣiṇīṃ kṣapayen niśām ||</q></p>
               	  
               <p>tathā |</p>
               	  
               <p><q class="blue">mātule śvaśure mitre gurau gurvaṅganāsu ca |<br />
                     	  āśaucaṃ pakṣiṇīṃ rātriṃ mṛtā mātāmahī yadi ||</q></p>
               	  
               <p>tathāca <span class="red">gautamaḥ</span>: <q class="blue">pakṣiṇīm asapiṇḍe yonisaṃbaddhe sahādhyāyini ca</q> (GDh 14.19–20) iti | yonisaṃbaddhā mātulamātṛṣvastrīyapitṛṣvastrīyādayaḥ | tathā jābālaḥ |
               </p>
               	  
               <p><q class="blue">ekodakānāṃ tu tryaho gotrajānām ahaḥ smṛtam |<br />
                     	  mātṛbandhau gurau mitre maṇḍalādhipatau tathā ||</q> iti |
               </p>
               	  
               <p><span class="red">viṣṇuḥ</span>: <q class="blue">asapiṇḍe svaveśmani mṛta ekarātram</q> (ViDh 22.46) iti | tathā <span class="red">vṛddhaḥ</span> |
               </p>
               	  
               <p><q class="blue">bhaginyāṃ saṃskṛtāyāṃ tu bhrātary api ca saṃskṛte |<br />
                     	  mitre jāmātari prete dauhitre bhaginīsute |<br />
                     	  śālake tatsute caiva sadyaḥ snānena śudhyati ||<br />
                     	  grāmeśvare kulapatau śrotriye vā tapasvini |<br />
                     	  śiṣye pañcatvam āpanne śucir nakṣatradarśanāt ||<br />
                     	  grāmamadhyagato yāvac chavas tiṣṭhati kasyacit |<br />
                     	  grāmasya tāvad āśaucaṃ nirgate śucitām iyāt ||</q></p>
               	  
               <p>ityādīny āśaucaviśeṣapratipādakāni <span class="red">smṛti</span>vacanāny anveṣaṇīyāni | granthagauravabhayād atra na likhyante | eṣa caikaviṣayagurulaghvāśaucapratipādakatayā
                  parasparaviruddheṣu saṃnidhivideśasthāpekṣayā vyavasthānusaṃdhātavyā || 3.24 ||
               </p>
               
               	  
               <p class="italic">kiṃ ca |</p>
               
               	  
               <p id="YDh_3.25" class="bold">
                  	    anauraseṣu putreṣu bhāryāsv anyagatāsu ca |<br />
                  	    nivāsarājani prete tadahaḥ śuddhikāraṇam ||
                  	   <span class="ref">YDh_3.25</span></p>
               
               	  
               <p>ahar ity anuvartate | anaurasāḥ kṣetrajadattakādayaḥ | teṣu jāteṣūparateṣu vāhorātram
                  āśaucam | tathā svabhāryāsv anyagatāsv anyaṃ pratilomavyatiriktaṃ āśritāsu atītāsu
                  cāhorātram eva na punaḥ saty api sāpiṇḍe daśārātram | pratilomāśritāsu cāśaucābhāva
                  eva | <q>pākhaṇḍyanāśritāḥ stenāḥ</q> (YDh 3.6) ity anena pratiṣedhāt | etac ca bhāryāputratvaśabdayoḥ saṃbandhiśabdatvāt yat prātiyaugikaṃ
                  bhāryātvaṃ putratvaṃ ca tasyaivedam āśauśaṃ | sapiṇḍānāṃ tv āśaucābhāva eva | ata
                  eva <span class="red">prajāpatiḥ</span> |
               </p>
               	  
               <p><q class="blue">anyāśriteṣu dāreṣu parapatnīsuteṣu ca |<br />
                     	  gotriṇaḥ snānaśuddhāḥ syus trirātreṇaiva tatpitā ||</q> iti |
               </p>
               	  
               <p>svairiṇyādyās tu yam āśritās tasya tu trirāratram eva | yathāha <span class="red">viṣṇuḥ</span> |
               </p>
               	  
               <p><q class="blue">anauraseṣu putreṣu jāteṣu ca mṛteṣu ca |<br />
                     	  parapūrvāsu bhāryāsu prasūtāsu mṛtāsu ca ||</q> iti | (ViDh 22.43)
               </p>
               	  
               <p>trirātram atra prakṛtam | anayoś ca trirātraikarātrayoḥ saṃnidhivideśasthāpekṣayā
                  vyavasthā | yadā tu pitus trirātraṃ tadā sapiṇḍānām ekarātram | yathāha <span class="red">marīciḥ</span> |
               </p>
               	  
               <p><q class="blue">sūtake mṛtake caiva trirātraṃ parapūrvayoḥ |<br />
                     	  ekāhas tu sapiṇḍānāṃ trirātraṃ yatra vai <del>pitaḥ</del> ||</q> iti |
               </p>
               	  
               <p>kiṃca | nivasaty asminn iti nivāsaḥ svadeśa ucyate | tasya yo rājā svāmī viṣayādhipatiḥ
                  sa yasminn ahany atītas tadaharmātraṃ śuddhikāraṇam | rātrau ced atītas tadā rātrimātram
                  | ata eva <span class="red">manuḥ</span> |
               </p>
               	  
               <p><q class="blue">prete rājani sajyotir yasya syād viṣaye sthitaḥ |</q> iti | (MDh 5.82)
               </p>
               	  
               <p>jyotiṣā saha vartate iti sajyotir āśaucam | ahni ced yāvat sūryadarśanaṃ rātrau ced
                  yāvan nakṣatradarśanam ity arthaḥ || 3.25 ||
               </p>
               
               	  
               <p class="italic">anugamanāśaucam āha |</p>
               
               	  
               <p id="YDh_3.26" class="bold">
                  	    brāhmaṇenānugantavyo na śūdro na dvijaḥ kvacit |<br />
                  	    anugamyāmbhasi snātvā spṛṣṭvāgniṃ ghṛtabhuk śuciḥ ||
                  	   <span class="ref">YDh_3.26</span></p>
               
               	  
               <p>brāhmaṇena asapiṇḍena dvijo viprādiḥ śūdro vā preto nānugantavyaḥ | yadi snehādinānugacchati
                  tadāmbhasi taḍāgādisthe snātvāgniṃ spṛṣṭvā ghṛtaṃ prāśya śucir bhavet | asya ca ghṛtaprāśanasya
                  bhojanakāryavidhāne pramāṇābhāvān na bhojanapratiṣedhaḥ | idaṃ samānotkṛṣṭajātiviṣayam
                  | yathāha <span class="red">manuḥ</span> |
               </p>
               	  
               <p><q class="blue">anugamyecchayā pretaṃ jñātim ajñātim eva ca |<br />
                     	  snātvā sacailaḥ spṛṣṭvāgniṃ ghṛtaṃ prāśya viśudhyati ||</q> iti | (MDh 5.103)
               </p>
               	  
               <p>jñātayo mātṛsapiṇḍāḥ | itareṣāṃ tu vihitatvān na doṣaḥ | nikṛṣṭajātyanugamane tu <span class="red">smṛtyantar</span>oktaṃ draṣṭavyam | tatra śūdrānugamane,
               </p>
               	  
               <p><q class="blue">pretībhūtaṃ tu yaḥ śūdraṃ brāhmaṇo jñānadurbalaḥ |<br />
                     	  anugacchen nīyamānaṃ sa trirātreṇa śudhyati ||<br />
                     	  trirātreṇa tu tatas tīrṇe nadīṃ gatvā samudragām |<br />
                     	  prāṇāyāmaśataṃ kṛtvā ghṛtaṃ prāśya viśudhyati ||</q></p>
               	  
               <p>iti <span class="red">parāśaro</span>ktam | kṣatriyānugamane tv ahorātram | <q class="blue">māṅuṣāsthi snigdhaṃ spṛṣṭvā trirātram āśaucaṃ asnigdhe tv ahorātraṃ śavānugamane caikam</q> (VaDh 23.24–25) iti <span class="red">vasiṣṭho</span>ktam | vaiśyānugamane punaḥ pakṣiṇī | tathā kṣatriyasyānantaravaiśyānugamane ahorātraṃ
                  ekāntaraśūdrānugamane pakṣiṇī vaiśyasya śūdrānugamane ekāha ity ūhanīyam | yathā rodane
                  'pi <span class="red">pāraskareṇo</span>ktam |
               </p>
               	  
               <p><q class="blue">mṛtasya bāndhavaiḥ sārdhaṃ kṛtvā tu paridevanam |<br />
                     	  varjayet tadahorātraṃ dānaṃ śrāddhādikarma ca ||</q> iti |
               </p>
               	  
               <p>tathālaṃkaraṇam api na kāryam,</p>
               	  
               <p><q class="blue">kṛcchrapādo 'sapiṇḍasya pretālaṃkaraṇe kṛte |<br />
                     	  ajñānād upavāsaḥ syād aśaktau snānam iṣyate ||</q></p>
               	  
               <p>iti <span class="red">śaṅkhena</span> prāyaścittasyāmnātatvāt || 3.26 ||
               </p>
               
               	  
               <p class="italic">sapiṇḍāśauce kvacid apavādam āha |</p>
               
               	  
               <p id="YDh_3.27" class="bold">
                  	    mahīpatīnāṃ nāśaucaṃ hatānāṃ vidyutā tathā |<br />
                  	    gobrāhmaṇārthaṃ saṃgrāme yasya cecchati bhūmipaḥ ||
                  	   <span class="ref">YDh_3.27</span></p>
               
               	  
               <p>yady api mahīśabdena kṛtsnaṃ bhūgollakam abhidhīyate tathāpy atra sakalāyāḥ kṣiter
                  ekabhartṛkatvānupapatteḥ mahīpatīnām iti bahuvacanānurodhāc ca tadekadeśabhūtāni maṇḍalāni
                  lakṣyante | tatpālanādhikṛtānāṃ kṣatriyādīnām abhiṣiktānāṃ nāśaucam | tair āśaucaṃ
                  na kāryam ity arthaḥ | tathā vidyuddhatānāṃ gobrāhmaṇarakṣaṇārthaṃ vipannānāṃ ca saṃbandhino
                  ye sapiṇḍās tair apy āśaucaṃ na kāryam | yasya ca māntripurohitāder bhūmipo 'nanyasādhyamantrābhicārādikarmasiddhyartham
                  āśaucābhāvam icchati tenāpi na kāryam | atra ca mahīpatīnāṃ yad asādhāraṇatvena vihitaṃ
                  prajāparirakṣaṇaṃ tad yena dānamānasatkāravyavahāradarśanādinā vinā na saṃbhavati
                  tatraivāśaucābhāvo na punaḥ pañcamahāyajñādiṣv api | tathāca <span class="red">manuḥ</span> |
               </p>
               	  
               <p><q class="blue">rājño mahātmike sthāne sadyaḥ śaucaṃ vidhīyate |<br />
                     	  prajānāṃ parirakṣārtham āsanaṃ cātra kāraṇam ||</q> iti | (MDh 5.95)
               </p>
               	  
               <p><span class="red">gautamenā</span>py uktam: <q class="blue">rājñā ca kāryāvighātārtham</q> (GDh 14,45) iti rājabhṛtyāder apy āśaucaṃ na bhavati | yathāha <span class="red">pracetāḥ</span> |
               </p>
               	  
               <p><q class="blue">kāravaḥ śilpino vaidyā dāsīdāsās tathaiva ca |<br />
                     	  rājāno rājabhṛtyāś ca sadyaḥśaucāḥ prakīrtitāḥ ||</q> iti |
               </p>
               	  
               <p>kāravaḥ sūpakārādayaḥ | śilpinaś citrakāracailanirṇejakādayaḥ | ayaṃ cāśaucābhāvaḥ
                  kiṃviṣaya ity apekṣāyāṃ karmanimittaiḥ śabdais tattadasādhāraṇasya karmaṇo buddhisthatvāt
                  tatraiva drṣṭavyaḥ | ata eva <span class="red">viṣṇuḥ</span> <q class="blue">na rājñāṃ rājakarmaṇi, na vratināṃ vrate, na satriṇāṃ satre, na kārūṇāṃ kārukarmaṇi</q> (ViDh 22.48–51) iti pratiniyataviṣayam evāśaucābhāvaṃ darśayati | <span class="red">śātātapīye</span> 'py uktam |
               </p>
               	  
               <p><q class="blue">mūlyakarmakarāḥ śūdrā dāsīdāsās tathaiva ca |<br />
                     	  snāne śarīrasaṃskāre gṛhakarmaṇy adūṣitāḥ ||</q> iti |
               </p>
               	  
               <p>iyaṃ ca dāsādiśuddhir apariharaṇīyatayā prāptasparśaviṣayety anusaṃdheyam | ata eva
                  <span class="red">smṛtyantaram</span> |
               </p>
               	  
               <p><q class="blue">sadyaḥspṛśyo garbhadāso bhaktadāsas tryahāc chuciḥ |</q></p>
               	  
               <p>tathā |</p>
               	  
               <p><q class="blue">cikitsako yatkurute tad anyena na śakyate |<br />
                     	  tasmāc cikitsakaḥ sparśe śuddho bhavati nityaśaḥ ||</q> iti || 3.27 ||
               </p>
               
               	  
               <p class="italic">kiṃ ca |</p>
               
               	  
               <p id="YDh_3.28" class="bold">
                  	    ṛtvijāṃ dīkṣitānāṃ ca yajñiyaṃ karma kurvatām |<br />
                  	    satrivratibrahmacāridātṛbrahmavidāṃ tathā ||
                  	   <span class="ref">YDh_3.28</span></p>
               	  
               <p id="YDh_3.29" class="bold">
                  	    dāne vivāhe yajñe ca saṃgrāme deśaviplave |<br />
                  	    āpady api hi kaṣṭāyāṃ sadyaḥśaucaṃ vidhīyate ||
                  	   <span class="ref">YDh_3.29</span></p>
               
               	  
               <p>ṛtvijo varaṇasaṃbhṛtā vaitānopāsanākartṛviśeṣāḥ | dīkṣayā saṃskṛtā dīkṣitās teṣāṃ
                  yajñiyaṃ yajñe bhavaṃ karma kurvatāṃ sadyaḥśaucaṃ vidhīyata iti sarvatrānuṣaṅgaḥ |
                  dīkṣitasya <q class="blue">vaitānaupāsanāḥ kāryāḥ</q> (YDh 3.17) ity anena siddhe 'py adhikāre punarvacanaṃ yajamāne svayaṃkartṛtvavidhānārthaṃ sadyaḥ
                  snānena viśuddhyarthaṃ ca | satrigrahaṇena saṃtatānuṣṭhānatulyatayānnasatrapravṛttā
                  lakṣyante, mukhyānāṃ tu satriṇāṃ dīkṣitagrahaṇenaiva siddheḥ | vratiśabdena kṛcchracāndrāyaṇādipravṛttāḥ
                  snātakavrataprāyaścittapravṛttāś cocyante | tathā brahmacārigrahaṇena brahmacaryādivratayoginaḥ
                  śrāddhakartur bhoktuś ca grahaṇam | tathā <span class="red">smṛtyantaram</span> |
               </p>
               	  
               <p><q class="blue">nityam annapradasyāpi kṛcchracāndrāyaṇādiṣu |<br />
                     	  nirvṛtte kṛcchrahomādau brāhmaṇādiṣu bhojane ||<br />
                     	  gṛhītaniyamasyāpi na syād anyasya kasyacit |<br />
                     	  nimantriteṣu vipreṣu prārabdhe śrāddhakarmaṇi ||<br />
                     	  nimantritasya viprasya svādhyāyādiratasya ca |<br />
                     	  dehe pitṛṣu tiṣṭhatsu nāśaucaṃ vidyate kvacit ||<br />
                     	  prāyaścittapravṛttānāṃ dātṛbrahmavidāṃ tathā ||</q> iti |
               </p>
               	  
               <p>satriṇāṃ vratināṃ satre vrate ca śuddhir na karmamātre saṃvyavahāre vā | tathā ca
                  <span class="red">viṣṇuḥ</span>: <q class="blue">na vratināṃ vrate, na satriṇāṃ satre</q> (ViDh 22.49–50) iti | brahmacāry upakurvāṇako naiṣṭhikaś ca | yas tu nityaṃ dātaiva na pratigrahītā
                  sa vaikhānaso dātṛśabdenocyate | brahmavid yatiḥ | eteṣāṃ ca trayāṇām āśramiṇāṃ sarvatra
                  śuddhiḥ, viśeṣe pramāṇābhāvāt | dāne ca pūrvasaṃkalpitadravyasya nāśaucam,
               </p>
               	  
               <p><q class="blue">pūrvasaṃkalpitaṃ dravyaṃ dīyamānaṃ na duṣyati |</q></p>
               	  
               <p>iti <span class="red">kratu</span>smaraṇāt | <span class="red">smṛtyantare</span> cātra viśeṣa uktaḥ |
               </p>
               	  
               <p><q class="blue">vivāhotsavayajñādiṣv anatarā mṛtasūtake |<br />
                     	  śeṣam annaṃ parair deyaṃ dātṝn bhoktṝṃś ca na spṛśet ||</q> iti |
               </p>
               	  
               <p>yajñe vṛṣotsargādau, vivāhe ca pūrvasaṃbhṛtasaṃbhāre | tathā ca <span class="red">smṛtyantaraṃ</span> |
               </p>
               	  
               <p><q class="blue">yajñe saṃbhṛtasaṃbhāre vivāhe śrāddhakarmaṇi |</q> iti |
               </p>
               	  
               <p>sadyaḥśaucam atra prakṛtam | vivāhagrahaṇaṃ pūrvapravṛttacaulopanayanādisaṃskārakarmopalakṣaṇam
                  | yajñagrahaṇaṃ ca pūrvapravṛttadevapratiṣṭhārāmādyutsavamātropalakṣaṇam, <q class="blue">na devapratiṣṭhotsargavivāheṣu na deśavibhrame nāpady api ca kaṣṭāyām āśaucam</q> (ViDh 22.53–55) iti <span class="red">viṣṇu</span>smaraṇāt | saṃgrāme yuddhe | <q class="blue">saṃgrāme samupoḷhe rājānaṃ saṃnāhayet</q> (ĀśGṛ 3.12.1) ity āśvalāyanādyuktasaṃnahanavidhau prāsthānikaśāntihomādau ca sadyaḥśuddhiḥ | deśasya
                  visphoṭādibhir upasarge rājabhayād vā viplave tadupaśamanārthe śāntikarmaṇi sadyaḥśaucam
                  | viplavābhāve 'pi kvaciddeśaviśeṣeṇa <span class="red">paiṭhinasinā</span> śuddhir uktā |
               </p>
               	  
               <p><q class="blue">vivāhadurgayajñeṣu yātrāyāṃ tīrthakarmaṇi |<br />
                     	  na tatra sūtakaṃ tadvat karma yajñādi kārayet ||</q> iti |
               </p>
               	  
               <p>tathā kaṣṭāyām apy āpadi vyādhyādyabhibhavena mumūrṣāvasthāyāṃ duritaśamanārthe dāne
                  | tathā saṃkucitavṛtteś ca kṣutpariśrāntamātāpitrādibahukuṭumbasya tadbharaṇopayogini
                  pratigrahe sadyaḥśuddhiḥ | iyaṃ ca śuddhir yasya sadyaḥśaucaṃ vinārtyupaśamo na bhavaty
                  aśvastanikasya tadviṣayā | yas tv ekāhaparyāptasaṃcitadhanas tasyaikāhaḥ, yas tryahopayogisaṃcayī
                  tasya tryahaḥ yas tu caturahārtham āpāditadravyaḥ kumbhīdhānyas tasya caturahaḥ kusūladhānyakasya
                  daśāha it yevaṃ yasya yāvat kālam ārtyabhāvas tasya tāvat kālam āśaucam, āpadupādhikatvād
                  āśaucasaṃkocasya | ata eva <span class="red">manunā</span>,
               </p>
               	  
               <p><q class="blue">kusūladhānyako vā syāt kumbhīdhānyaka eva vā |<br />
                     	  tryahaihiko vāpi bhaved aśvastanika eva vā ||</q> (MDh 4.7)
               </p>
               	  
               <p>ity atra pratipāditacaturvidhagṛhasthābhiprāyeṇa,</p>
               	  
               <p><q class="blue">daśāhaṃ śāvam āśaucaṃ sapiṇḍeṣu vidhīyate |<br />
                     	  arvāk saṃcayanād asthnāṃ tryaham ekāham eva vā ||</q> (MDh 5.59)
               </p>
               	  
               <p>iti kalpacatuṣṭayaṃ pratipāditam | samānodakaviṣayāś ca saṃkucitāśaucakalpāḥ pakṣiṇyekāhaḥsadyaḥśaucarūpāḥ
                  <span class="red">smṛtyantare</span> dṛṣṭāḥ vṛttisaṃkocopādhikatayaiva yojyāḥ | ayaṃ cāśaucasaṃkoco yenaiva pratigrahādinā
                  vinārtis tadviṣayo na sarvatrety avagantavyam ||
               </p>
               	  
               <p>(<span class="underline">nanu</span>?)<span class="note">All editions read <q>manuḥ</q> here, but the cited text is ascribed to <q>smṛtyantara</q> Further, the Mit never simply uses the nominative <q>manuḥ</q> to introduce a verse; it is always <q>āha manuḥ</q>. I think the word here should be <q>nanu</q>, introducing the pūrvapakṣa, to which a response is given several lines down with
                     <q>ucyate</q>.</span> <del><span class="red">manuḥ</span></del> |
               </p>
               	  
               <p><q class="blue">ekāhād brāhmaṇaḥ śudhyed yo 'gnivedasamanvitaḥ |<br />
                     	  tryahāt kevalavedas tu vihīno daśabhir dinaiḥ ||</q> ityādi<span class="red">smṛtyantara</span>vacanaparyālocanayādhyayanajñānānuṣṭhānayogināṃ tryekāhādibhiḥ sarvātmanā śuddhir
                  ity evaṃ kasmān neṣyate |
               </p>
               	  
               <p><span class="underline">ucyate</span>,
               </p>
               	  
               <p><q class="blue">daśāhaṃ śāvam āśaucaṃ sapiṇḍeṣu vidhīyate |</q> (MDh 5.59)
               </p>
               	  
               <p>iti sāmānyaprāptadaśāhabādhapuraḥsaram eva hy <q>ekāhād brāhmaṇaḥ śudhyed</q> iti vidhāyakaṃ bhavati | bādhasya cānupapattinibdandhanatvāt yāvaty abādhite 'nupapattipraśamo
                  na bhavati tāvad bādhanīyam | ataḥ kiyad anena bādhyam ity apekṣāyām apekṣitaviśeṣasamarpaṇakṣamasya
                  <q>agnivedasamanvitaḥ</q> iti vākyaviśeṣasya darśanād, agnivedaviṣaye 'gnihotrādikarmaṇi svādhyāye ca vyavatiṣṭhate
                  na punar dānādāv api | evaṃ cāgnivedapadayoḥ kāryānvayitvaṃ bhavati | itarathā yenāgnivedasādhyaṃ
                  karma kṛtaṃ tasyaikāhāc chudhir iti puruṣaviśeṣopalakṣaṇatvam eva syāt | na caitad
                  yuktam | evaṃ ca sati,
               </p>
               	  
               <p><q class="blue">pratyūhen nāgniṣu kriyāḥ |</q> (MDh 5.84)
               </p>
               	  
               <p><q class="blue">vaitānopāsanāḥ kāryāḥ kriyāś ca śruticoditāḥ |</q> (YDh 3.17) iti |
               </p>
               	  
               <p>tathā brāhmaṇasya ca svādhyāyādinivṛttyarthaṃ sadyaḥśaucam ity evamādibhir <span class="red">manv</span>ādivacanair ekavākyatā bhavati | tathā ca
               </p>
               	  
               <p><q class="blue">ubhayatra daśāhāni kulasyānnaṃ na bhujyate |</q></p>
               	  
               <p>iti daśāhaprayantaṃ bhojanādikaṃ pratiṣedhayadbhir <span class="red">yamā</span>divacanair virodho 'pi sidhyati, ataḥ kvācitkam evedam āśaucasaṃkocavidhānaṃ na punaḥ
                  sarvasaṃvyavahārādigocaram ity alam atiprapañcena ||
               </p>
               
               	  
               <p>idaṃ ca svādhyāyaviṣaye sadyaḥśaucavidhānaṃ bahuvedasya brahmojjhatvakṛtāyām ārtau
                  draṣṭavyam | itarasya tu,
               </p>
               	  
               <p><q class="blue">dānaṃ pratigraho homaḥ svādhyāyaś ca nivartate |</q></p>
               	  
               <p>iti pratiṣedha eva | evaṃ brāhmaṇādimadhye yasya yāvatkālam āśaucam uktaṃ sa tasyānantaraṃ
                  snātvā śudhyet na tatkālātikramamātrāt | yathāha <span class="red">manuḥ</span> |
               </p>
               	  
               <p><q class="blue">vipraḥ śudhyaty apaḥ spṛṣṭvā kṣatriyo vāhanāyudham |<br />
                     	  vaiśyaḥ pratodaṃ raśmīn vā yaṣṭiṃ śūdraḥ kṛtakriyaḥ ||</q> iti | (MDh 5.99)
               </p>
               	  
               <p>ayamarthaḥ: kṛtakriya iti pratyekam abhisaṃbadhyate | vipro 'nubhūtāśaucakālaḥ kṛtakriyaḥ
                  kṛtasnāno hastenāpaḥ spṛṣṭvā śudhyati | spṛṣṭveti sparśanakriyaivocyate na snānam
                  ācamanaṃ vā, vāhanādiṣu tasyaivānuṣaṅgāt | atha vā kṛtakriyo yāvad āśaucaṃ kṛtodakādikriyaḥ
                  tadanantaraṃ viprādir udakādi spṛṣṭvā śudhyatīty āśaucakālānantarabhāvisnānapratinidhitvenocyata
                  iti | kṣatriyādir vāhanādikaṃ spṛṣṭvā śudhyed iti || 3.28 || 3.29 ||
               </p>
               
               	  
               <p class="italic">kulavyāpinīṃ śuddhim abhidhāyedānīṃ prasaṅgāt pratipuruṣavyāpinīṃ śuddhim āha |</p>
               
               	  
               <p id="YDh_3.30" class="bold">
                  	    udakyāśucibhiḥ snāyāt saṃspṛṣṭas tair upaspṛśet |<br />
                  	    abliṅgāni japec caiva gāyatrīṃ manasā sakṛt ||
                  	   <span class="ref">YDh_3.30</span></p>
               
               	  
               <p>udakayā rajsvalā, aśucayaḥ śavacaṇḍālapatitasūtikādyāḥ śāvāśaucinaś ca, etaiḥ saṃspṛṣṭaḥ
                  snāyāt | taiḥ punar udakyāśucisaṃspṛṣṭādibhiḥ saṃspṛṣṭa upaspṛśed ācāmet | ācamyābliṅgāny
                  āpohiṣṭety evamādīni trīṇi mantravākyāni japet, triṣv eva bahuvacanasya caritārthatvāt
                  | tathā gāyatrīṃ ca sakṛn manasā japet | <span class="underline">nanu</span> <q>udakyā saṃspṛṣṭaḥ snāyād</q> ity ekavacananirdiṣṭasya kathaṃ tair iti bahuvacanaparāmarśaḥ <span class="underline">| satyam evam</span> | kiṃ tv atra udakyādisaṃspṛṣṭavyatiriktasnānārhamātrasparśeṣv ācamanavidhānārthaṃ
                  tair iti bahuvacananirdeśa ity avirodhaḥ | te ca snānārhāḥ <span class="red">smṛtyantare</span> 'vagantavyāḥ | yathāha <span class="red">parāśaraḥ</span> |
               </p>
               	  
               <p><q class="blue">duḥsvapne maithune vānte virikte kṣurakarmaṇi |<br />
                     	  citipūyaśmaśānāsthnāṃ sparśane snānam ācaret ||</q> iti |
               </p>
               	  
               <p>tathā ca <span class="red">manuḥ</span> |
               </p>
               	  
               <p><q class="blue">vānto viriktaḥ snātvā tu ghṛtaprāśanam ācaret |<br />
                     	  ācāmed eva bhuktvānnaṃ snānaṃ maithuninaḥ smṛtam ||</q> iti | (MDh 5.144)
               </p>
               	  
               <p>maithuninaḥ snānam ṛtukālaviṣayam,</p>
               	  
               <p><q class="blue">anṛtau tu yadā gacchec chaucaṃ mūtrapurīṣavat |</q></p>
               	  
               <p>iti <span class="red">bṛhaspati</span>smaraṇāt | anṛtāv api kālaviśeṣe <span class="red">smṛtyantare</span> snānam uktam |
               </p>
               	  
               <p><q class="blue">aṣṭamyāṃ ca caturdaśyāṃ divā parvaṇi maithunam |<br />
                     	  kṛtvā sacelaṃ snātvā ca vāruṇībhiś ca mārjayet ||</q> iti |
               </p>
               	  
               <p>tathā ca <span class="red">yamaḥ</span> |
               </p>
               	  
               <p><q class="blue">ajīrṇe 'bhyudite vānte tathāpy astam ite ravau |<br />
                     	  duḥsvapne durjanasparśe snānamātraṃ vidhīyate ||</q> iti |
               </p>
               	  
               <p>tathā ca <span class="red">bṛhaspatiḥ</span> |
               </p>
               	  
               <p><q class="blue">maithune kaṭadhūme ca sadyaḥsnānaṃ vidhīyate |</q></p>
               	  
               <p>ityetad asacelasparśaviṣayam | sacelena tu cityādisparśe sacelam eva snānam | yathāha
                  <span class="red">cyavanaḥ</span>| <q class="blue">śvānaṃ śvapākaṃ pretadhūmaṃ devadravyopajīvinam | grāmayājakaṃ somavikrayiṇaṃ pūyaṃ
                     citiṃ citikāṣṭhaṃ ca madyaṃ madyabhāṇḍaṃ sasnehaṃ mānuṣāsthi śavaspṛṣṭaṃ rajasvalāṃ
                     mahāpātakinaṃ śavaṃ spṛṣṭvā sacelam ambho 'vagāhyottīryāgnim upaspṛśya gāyatrīm aṣṭhaśataṃ
                     japet | ghṛtaṃ prāśya punaḥ snātvā trir ācāmet</q> iti | etac ca buddhipūrvaviṣayam | anyatra snānamātram,
               </p>
               	  
               <p><q class="blue">śavaspṛṣṭaṃ divākīrtiṃ citiṃ pūyaṃ rajasvalām |<br />
                     	  spṛṣṭvā tv akāmato vipraḥ snānaṃ kṛtvā viśudhyati ||</q></p>
               	  
               <p>iti <span class="red">bṛhaspati</span>smaraṇāt | evam anyatrāpi vakṣyamāṇeṣu viṣayasamīkaraṇam ūhanīyam | yathāha <span class="red">kaśyapaḥ</span> <q class="blue">udayāstamayayoḥ skandayitvā akṣispandane karṇākrośane cityārohaṇe pūyasaṃsparśane
                     ca sacailaṃ snānaṃ 'punar mana' iti japen mahāvyāhṛtibhiḥ saptājyāhutīr juhuyāt</q> iti | tathā ca <span class="red">smṛtyantare</span> |
               </p>
               	  
               <p><q class="blue">spṛṣṭvā devalakaṃ caiva savāsā jalam āviśet |<br />
                     	  devārcanaparo vipro vittārthī vatsaratrayam ||<br />
                     	  āsau devalako nāma havyakavyeṣu garhitaḥ ||</q></p>
               	  
               <p>tathā <span class="red">brahmāṇḍapurāṇe</span> |
               </p>
               	  
               <p><q class="blue">śaivān pāśupatān spṛṣṭvā lokāyatikanāstikān |<br />
                     	  vikarmasthān dvijān śūdrān savāsā jalam āviśet ||</q> iti |
               </p>
               	  
               <p>yathā,</p>
               	  
               <p><q class="blue">asvargyā hy āhutiḥ sā syāc chūdrasaṃparkadūṣitā |</q></p>
               	  
               <p>iti liṅgāc ca śūdrasparśane niṣedhaḥ || tathā <span class="red">aṅgirāḥ</span> |
               </p>
               	  
               <p><q class="blue">yas tu chāyā śvapākasya brāhmaṇo hy adhirohati |<br />
                     	  tatra snānaṃ prakurvīta ghṛtaṃ prāśya viśudhyati ||</q></p>
               	  
               <p>tathā <span class="red">vyāghrapādaḥ</span> |
               </p>
               	  
               <p><q class="blue">caṇḍālaṃ patitaṃ caiva dūrataḥ parivarjayet |<br />
                     	  govālavyajanād arvāk savāsā jalam āviśet ||</q> iti |
               </p>
               	  
               <p>etad atisaṃkaṭasthalaviṣayam | anyatra tu <span class="red">bṛhaspatino</span>ktam |
               </p>
               	  
               <p><q class="blue">yugaṃ ca dviyugaṃ caiva triyugaṃ ca caturyugam |<br />
                     	  caṇḍālasūtikodakyāpatitānām adhaḥ kramāt ||</q> iti |
               </p>
               	  
               <p>tathā <span class="red">paiṭhīnasiḥ</span>: <q class="blue">kākolūkasparśane sacelasnānam anudakamūtrapurīṣakaraṇe sacelasnānaṃ mahāvyāhṛtihomaś
                     ca</q> | anudakamūtrapurīṣakaraṇe ity etac cirakālamūtrapurīṣāśaucākaraṇaparam | tathā <span class="red">aṅgirāḥ</span> |
               </p>
               	  
               <p><q class="blue">bhāsavāyasamārjārakharoṣṭraṃ ca śvaśūkarān |<br />
                     	  amedhyāni ca saṃspṛśya sacelo jalamāviśet ||</q> iti |
               </p>
               	  
               <p>mārjārasparśanimittaṃ snānam ucchiṣṭasamaye 'nuṣṭānasamaye ca veditavyaṃ samācārāt
                  | anyadā tu,
               </p>
               	  
               <p><q class="blue">mārjāraś caiva darvī ca mārutaś ca sadā śuciḥ |</q></p>
               	  
               <p>iti snānābhāvaḥ | śvasparśe tu snāṅaṃ nābher ūrdhvaṃ veditavyam, adhastāt tu kṣālanam
                  eva,
               </p>
               	  
               <p><q class="blue">nābher ūrdhvaṃ karau muktvā śunā yady upahanyate |<br />
                     	  tatra snānam adhastāc cet prakṣālyācamya śudhyati ||</q></p>
               	  
               <p>iti <span class="red">tenai</span>voktatvāt | tathā pakṣisparśe viśeṣo <span class="red">jātūkarṇyeno</span>ktaḥ |
               </p>
               	  
               <p><q class="blue">ūrdhvaṃ nābheḥ karau muktvā yad agnaṃ saṃspṛśet khagaḥ |<br />
                     	  snānaṃ tatra prakurvīta śeṣaṃ prakṣālya śudhyati ||</q> iti |
               </p>
               	  
               <p>amedhyasparśe 'pi <span class="red">viṣṇunā</span> viśeṣo darśitaḥ: <q class="blue">nābher adhastāt prabāhuṣu ca kāyikair malaiḥ surābhir madyair vāpahato mṛttoyais tadaṅgaṃ
                     prakṣālyācāntaḥ śudhyet | anyatrāpahato mṛttoyais tadaṅgaṃ prakṣālya snāyāt | tair
                     indriyeṣūpahatas tūpoṣya snātvā pañcagavyena daśanacchadopahataś ca</q> (ViDh 22.77–80) iti | etac ca parakīyāmedhyasparśaviṣayam | ātmīyamalasparśe tu ūrdhvam api nābheḥ
                  kṣālanam eva | yathāha <span class="red">devalaḥ</span> |
               </p>
               	  
               <p><q class="blue">mānuṣāsthiṃ vasāṃ viṣṭām ārtavaṃ mūtretasī |<br />
                     	  majjānaṃ śoṇitaṃ vāpi parasya yadi saṃspṛśet ||<br />
                     	  snātvā pramṛjya lepādīn ācamya sa śucir bhavet |<br />
                     	  tānyeva svāni saṃspṛśya pūtaḥ syāt parimārjanāt ||</q> iti |
               </p>
               	  
               <p>tathā ca <span class="red">śaṅkhaḥ</span> |
               </p>
               	  
               <p><q class="blue">rathyākardamatoyena ṣṭīvanādyena vā tathā |<br />
                     	  nābher ūrdhvaṃ naraḥ spṛṣṭaḥ sadyaḥ snānena śudhyati ||</q> iti |
               </p>
               	  
               <p><span class="red">yamen</span>āpy atra viśeṣa uktaḥ |
               </p>
               	  
               <p><q class="blue">sakardamaṃ tu varṣāsu praviśya grāmasaṃkaram |<br />
                     	  jaṅghayor mṛttikās tisraḥ pādayor dviguṇās tataḥ ||</q> iti |
               </p>
               	  
               <p>grāmasaṃkaraṃ grāmasalilapravāhapraveśaṃ sakardamaṃ praviśyety arthaḥ | mārutaśoṣite
                  tu kardamādau na doṣaḥ,
               </p>
               	  
               <p>rathyākardamatoyāni spṛṣṭāny antyaśvavāyasaiḥ |</p>
               	  
               <p>mārutenaiva śudhyanti pakveṣṭakacitāni ca || (YDh 1.197)</p>
               	  
               <p>iti prāguktatvāt | asthani <span class="red">manunā</span> viśeṣa uktaḥ |
               </p>
               	  
               <p><q class="blue">nāraṃ spṛṣṭvāsthi sasnehaṃ snātvā vipro viśudhyati |<br />
                     	  ācamyaiva tu niḥsnehaṃ gām spṛṣṭvā vīkṣya vā ravim ||</q> iti | (MDh 5.87)
               </p>
               	  
               <p>idaṃ dvaijātāsthiviṣayam | anyatra <span class="red">vasiṣṭho</span>ktam: <q class="blue">mānuṣāsthi snigdhaṃ spṛṣṭvā trirātram āśaucam asnigdhe tv ahorātram</q> (VaDh 23.24–25) iti | amānuṣe tu <span class="red">viṣṇū</span>ktam: <q class="blue">bhakṣyavarjyaṃ pañcanakhaśavaṃ tadasthi ca sasnehaṃ spṛṣṭvā snātaḥ pūrvavastraṃ prakṣālitaṃ
                     bibhṛyāt</q> (ViDh 22.70–71) iti || evam anye 'pi snānārhāḥ <span class="red">smṛtyantarato</span> 'vaboddhavyāḥ || evaṃ snānārhāṇāṃ bahutvāt tadabhiprāyaṃ <q>tair</q> iti bahuvacanam aviruddham | <q>udakyāśucibhiḥ snāyād</q> ity etac ca daṇḍādyacetanavyavadhānasparśe veditavyam | cetanavyavadhāne tu <span class="red">mānavam</span> |
               </p>
               	  
               <p><q class="blue">divākīrtim udakyāṃ ca patitaṃ sūtikāṃ tathā |<br />
                     	  śavaṃ tatspṛṣṭinaṃ caiva spṛṣṭvā snānena śudhyati ||</q> iti | (MDh 5.85)
               </p>
               	  
               <p>tṛtīyasya tv ācamanam eva,</p>
               	  
               <p><q class="blue">tatspṛṣṭinaṃ spṛśed yas tu snānaṃ tasya vidhīyate |<br />
                     	  ūrdhvam ācamanaṃ proktaṃ dravyāṇāṃ prokṣaṇaṃ tathā ||</q></p>
               	  
               <p>iti <span class="red">saṃvarta</span>smaraṇāt | etac cābuddhipūrvakaviṣayam | matipūrve tu tṛtīyasyāpi snānam eva | yathāha
                  <span class="red">gautamaḥ</span> <q class="blue">patitacaṇḍālasūtikodakyāśavaspṛṣṭitatspṛṣṭyupasparśane sacelam udakopasparśanāc chudhyet</q> (GDh 14.30) iti | caturthasya tv ācamanam,
               </p>
               	  
               <p><q class="blue">upaspṛśyāśucispṛṣṭaṃ tṛtīyaṃ vāpi mānavaḥ |<br />
                     	  hastau pādau ca toyena prakṣālyācamya śudhyati ||</q></p>
               	  
               <p>iti <span class="red">devala</span>smaraṇāt | aśucīnāṃ punar udakyādisparśe <span class="red">devalena</span> viśeṣa uktaḥ |
               </p>
               	  
               <p><q class="blue">śvapākaṃ patitaṃ vyaṅgam unmattaṃ śavahārakam |<br />
                     	  sūtikāṃ sāvikāṃ nārīṃ rajasā ca pariplutām ||<br />
                     	  śvakukkuṭavarāhāṃś ca grāmyān saṃspṛśya mānavaḥ |<br />
                     	  sacelaḥ saśiraḥ snātvā tadānīm eva śudhyati ||</q> iti |
               </p>
               	  
               <p><q class="blue">aśuddhān svayam apy etān aśuddhas tu yadi spṛśet |<br />
                     	  viśudhyaty upavāsena tathā kṛcchreṇa vā punaḥ ||</q> iti |
               </p>
               	  
               <p>sāvikā prasavasya kārayitrī | kṛcchraḥ śvapākādiviṣayaḥ śvādiṣu tūpavāsa iti vyavasthā
                  || 3.30 ||
               </p>
               
               	  
               <p class="italic">adhunā kālaśuddhau dṛṣṭāntatvena dravyaśuddhiprakaraṇoktāṃs tathaivātra prakaraṇe
                  vakṣyamāṇāṃś ca śuddhihetūn anukrāmati |
               </p>
               
               	  
               <p id="YDh_3.31" class="bold">
                  	    kālo 'gniḥ karma mṛd vāyur mano jñānaṃ tapo jalam |<br />
                  	    paścāttāpo nirāhāraḥ sarve 'mī śuddhihetavaḥ ||
                  	   <span class="ref">YDh_3.31</span></p>
               
               	  
               <p>yathāgnyādayo 'mī sarve svaviṣaye śuddhihetavas tathā kālo 'pi daśarātrādikaḥ, śāstragamyatvāc
                  chuddhihetutvasya | agnis tāvac chuddhihetuḥ | yathābhyadhāyi <q>punaḥpākān mahīmayam</q> (YDh 1.187) iti | karma ca śuddhinimittaṃ yathā vakṣyati <q>tathā aśvamedhāvabhṛthasnānāt</q> iti (YDh 3.244) | tathā mṛd api śuddhikāraṇaṃ yathā kathitam,
               </p>
               	  
               <p>salilaṃ bhasma mṛdvāpi prakṣeptavyaṃ viśuddhaye | iti | (YDh 1.189)</p>
               	  
               <p>vāyur api śuddhihetuḥ yathodīritaṃ <q>mārutenaiva śudhyanti</q> iti (YDh 1.197) | mano 'pi vācaḥ śuddhisādhanaṃ yathāmnāyi <q class="blue">manasā vā iṣitā vāg vadati</q> ityādi | jñānaṃ cādhyātmikaṃ buddhiśuddhau nidānaṃ yathābhidhāsyati <q>kṣetrajñasyeśvarajñānāt</q> iti (YDh 3.34) | tapaś ca kṛcchrādi yathā vadiṣyati <q>prājāpatyaṃ caret kṛcchraṃ samo vā gurutalpagaḥ</q> ityādi (YDh 3.260) | tathā jalam api śarīrādeḥ, yathā jalpiṣyati <q>varṣmaṇo jalam</q> iti (YDh 3.33) | paścāttāpo 'pi śuddhijanakaḥ yathā gaditaṃ <q class="blue">khyāpanenānutāpena</q> iti (MDh 11.228) | nirāhāro 'pi śuddhyapādānaṃ yathā vyāhariṣyati <q>trirātropoṣito japtvā</q> ityādi (YDh 3.301) || 3.31 ||
               </p>
               
               	  
               <p class="italic">kiṃ ca |</p>
               
               	  
               <p id="YDh_3.32" class="bold">
                  	    akāryakāriṇāṃ dānaṃ vego nadyāś ca śuddhikṛt |<br />
                  	    śodhyasya mṛc ca toyaṃ ca saṃnyāso vai dvijanmanām ||
                  	   <span class="ref">YDh_3.32</span></p>
               	  
               <p id="YDh_3.33" class="bold">
                  	    tapo vedavidāṃ kṣāntir viduṣāṃ varṣmaṇo jalam |<br />
                  	    japaḥ pracchannapānānāṃ manasaḥ satyam ucyate ||
                  	   <span class="ref">YDh_3.33</span></p>
               	  
               <p id="YDh_3.34" class="bold">
                  	    bhūtātmanas tapovidye buddher jñānaṃ viśodhanam |<br />
                  	    kṣetrajñasyeśvarajñānād viśuddhiḥ paramā matā ||
                  	   <span class="ref">YDh_3.34</span></p>
               
               	  
               <p>akāryakāriṇāṃ niṣiddhasevināṃ dānam eva mukhyaṃ śuddhikāraṇaṃ yathā vyākhyāsyati <q>pātre dhanaṃ vā paryāptaṃ dattvā</q> iti | nadyāḥ nidāghādāv alpatoyatayā amedhyopahatatīrāyāḥ kūlaṃkaṣavarṣāmbupravāhavegaḥ
                  śuddhikṛt | śodhanīyasya dravyasya mṛc ca toyaṃ ca śuddhikṛt yatheha bhaṇitam <q>amedhyāktasya mṛttoyaiḥ śuddhir gandhāpakarṣaṇāt</q> iti (YDh 1.191) | saṃnyāsaḥ pravrajyā dvijanmanāṃ mānasāpacāre śuddhikṛt | tapo vedābhyāso vedavidāṃ
                  śuddhikāraṇam | kṛcchrādi tu sarvasādhāraṇaṃ na vedavidām eva | kṣāntir upaśamo viduṣāṃ
                  vedārthavidām | varṣmaṇaḥ śarīrasya jalam | pracchannapāpānām avikhyātadoṣāṇāṃ aghamarṣaṇādisūktajapaḥ
                  śuddhikāraṇaṃ śuddhisādhanam | manaḥ sadasatsaṃkalpātmakaṃ tasyāsatsaṃkalpatvād aśuddhasya
                  satyaṃ sādhusaṃkalpaḥ śodhakam | bhūtaśabdena tadvikārabhūto dehendriyasaṃgho lakṣyate
                  | tatra sthūlo 'haṃ kṛśo 'haṃ kāṇo 'haṃ badhiro 'ham ityevaṃ tadabhimānitvena yo 'yam
                  ātmā vartate sa bhūtatmā, tasya tapovidye śuddhinimitte | tapaḥ śabdenānekajanmasv
                  ekasminn api vā janmani jāgarasvapnasuṣuptyavasthāsv ātmano yo 'yam anvayaḥ śarīrādeś
                  ca vyatirekaḥ so 'bhidhīyate | yathā <q class="blue">tapasā brahma vijijñāsasva</q> (TaitU 3.2.1) iti pañcakośavyatirekapratipādanapare vākye | vidyāśabdena caupaniṣadaṃ <q class="blue">asthūlam anaṇv ahrasvam</q>,(BṛU 3.9.26) <q class="blue">asaṅgo hy</q>, (BṛU 2.5.14) <q class="blue">ayam ātmā</q> (BṛU 3.8.8) ityādi tvaṃpadārthanirūpaṇaviṣayavākyajanyaṃ jñānam ucyate | etābhyām asya śuddhiḥ
                  | śarīrādivyatirekabuddheḥ saṃśayaviparyayarūpatvenāśuddhāyāḥ pramāṇarūpaṃ jñānaṃ
                  viśodhanaṃ | kṣetrasya tapovidyāviśuddhasya tvaṃpadārthabhūtasya <q class="blue">tat tvam asi</q> (ChU 6.8.7) ādivākyajanyāt sākṣātkārarūpād īṣvarajñānāt paramā viśuddhir muktilakṣaṇā | yathaitāḥ
                  śuddhayaḥ paramapuruṣārthās tadvad yuktatarā kālaśuddhir apīty evaṃ praśaṃsārthaṃ
                  bhūtātmādiviśuddhyabhidhānam || 3.32 || 3.33 || 3.34 ||
               </p>
               
               	  
               <p>ity āśaucaprakaraṇam</p>
               	
            </div>
            	
            <div id="d1e38828">
               	  
               <h3>athāpaddharmaprakaraṇam</h3>
               
               	  
               <p class="italic"><q>āpady api ca kaṣṭāyāṃ sadyaḥśaucaṃ vidhīyate</q> (YDh 3.19) ity āpadi mukhyāśaucakalpānām anuṣṭhānāsaṃbhavena sadyaḥśaucādyanukalpam uktvedānīṃ
                  tatprasaṅgād āpadi <q>pratigraho 'dhiko vipre yājanādhyāpane tathā</q> (YDh 1.118) ityādyuktayājanādimukhyavṛttyasaṃbhavena vṛttyantaram āha |
               </p>
               
               	  
               <p id="YDh_3.35" class="bold">
                  	    kṣātreṇa karmaṇā jīved viśāṃ vāpy āpadi dvijaḥ |<br />
                  	    nistīrya tām athātmānaṃ pāvayitvā nyaset pathi ||
                  	   <span class="ref">YDh_3.35</span></p>
               
               	  
               <p>dvijo vipro bahukuṭumbatayā svavṛttyā jīvitum asamarthaḥ kṣatrasaṃbandhinā karmaṇā
                  śastragrahaṇādinā āpadi jīvet | tenāpi jīvitum aśaknuvan vaiśyasaṃbandhinā karmaṇā
                  vāṇijyādinā jīvet, na śūdravṛttyā | tathā ca <span class="red">manuḥ</span> |
               </p>
               	  
               <p><q class="blue">ubhābhyām apy ajīvaṃs tu kathaṃ syād iti ced bhavet |<br />
                     	  kṛṣigorakṣam āsthāya jīved vaiśyasya jīvikām ||</q> iti | (MDh 10.82)
               </p>
               	  
               <p>tathā āpady api na hīnavarṇena brāhmī vṛttir āśrayaṇīyā kiṃ tu brāhmaṇena kṣātrī kṣatriyeṇa
                  vaiśyasaṃbandhinī vaiśyena ca śaudrīty evaṃ svānantarahīnavarṇavṛttir eva | <q class="blue">ajīvantaḥ svadharmeṇāntarāṃ pāpīyasīṃ vṛttim ātiṣṭherann atu kadācij jyāyasīm</q> (VaDh 2.22–23) iti <span class="red">vasiṣṭha</span>smaraṇāt | jyāyasī ca brāhmī vṛttiḥ | tathā ca <span class="red">smṛtyantaram</span> |
               </p>
               	  
               <p><q class="blue">utkṛṣṭaṃ vāpakṛṣṭaṃ vā tayoḥ karma na vidyate |<br />
                     	  madhyame karmaṇī hitvā sarvasādhāraṇe hi te ||</q> iti |
               </p>
               	  
               <p>śūdrasyotkṛṣṭaṃ brāhmaṃ karma na vidyate | tathā brāhmaṇasyāpakṛṣṭaṃ śaudraṃ karma
                  | madhyame kṣatravaiśyakarmaṇī punar āpadgatasarvavarṇasādhāraṇe iti | śūdraś cāpadgato
                  vaiśyavṛttyā śilpair vā jīvet,
               </p>
               	  
               <p><q>śūdrasya dvijaśuśrūṣā tayājīvan vaṇigbhavet |<br />
                     	  śilpairvā vivdhairjīveddvijātihitamācaran ||</q> (YDh 1.129)
               </p>
               	  
               <p>iti prāguktatvāt | <span class="red">manunā</span> cātra viśeṣo darśitaḥ |
               </p>
               	  
               <p><q class="blue">yaiḥ karmabhiḥ pracaritaiḥ śuśrūṣyante dvijātayaḥ |<br />
                     	  tāni kārukakarmāṇi śilpāni vividhāni ca ||</q> iti | (MDh 10.100)
               </p>
               	  
               <p>anenaiva nyāyenānulomotpannānām api svānantarā vṛttir ūhanīyā | evaṃ svānantarahīnavarṇavṛttyā
                  āpadaṃ nistīrya prāyaścittācaraṇenātmānaṃ pāvayitvā pathi nyaset | svavṛttāv ātmānaṃ
                  sthāpayed ity arthaḥ | yad vāyam arthaḥ | garhitavṛttyārjitaṃ dhanaṃ pathi nyased
                  utsṛjed iti | tathā ca <span class="red">manuḥ</span> |
               </p>
               	  
               <p><q class="blue">japahomair apaity eno yājanādhyāpanaiḥ kṛtam |<br />
                     	  pratigrahanimittaṃ tu tyāgena tapasaiva ca ||</q> iti || (MDh 10.111) 3.35 ||
               </p>
               
               	  
               <p class="italic">vaiśyavṛttyāpi jīvato brāhmaṇasya yad apaṇanīyaṃ tad āha |</p>
               
               	  
               <p id="YDh_3.36" class="bold">
                  	    phalopalakṣaumasomamanuṣyāpūpavīrudhaḥ |<br />
                  	    tilaudanarasakṣārān dadhi kṣīraṃ ghṛtaṃ jalam ||
                  	   <span class="ref">YDh_3.36</span></p>
               	  
               <p id="YDh_3.37" class="bold">
                  	    śastrāsavamadhūcchiṣṭaṃ madhu lākṣā ca barhiṣaḥ |<br />
                  	    mṛccarmapuṣpakutapakeśatakraviṣakṣitiḥ ||
                  	   <span class="ref">YDh_3.37</span></p>
               	  
               <p id="YDh_3.38" class="bold">
                  	    kauśeyanīlalavaṇamāṃsaikaśaphasīsakān |<br />
                  	    śākārdrauṣadhipiṇyākapaśugandhāṃs tathaiva ca ||
                  	   <span class="ref">YDh_3.38</span></p>
               	  
               <p class="bold">vaiśyavṛttyāpi jīvan no vikrīṇīta kadācana | <span class="ref">YDh_3.39ab</span></p>
               
               	  
               <p>no vikrīṇīteti pratyekam abhisaṃbandhyate | phalāni kadalīphalādīni badareṅgudavyatiriktāni
                  | yathāha <span class="red">nāradaḥ</span> |
               </p>
               	  
               <p><q class="blue">svayaṃśīrṇāni parṇāni phalānāṃ badareṅgude |<br />
                     	  rajjuḥ kārpāsikaṃ sūtraṃ tac ced avikṛtaṃ bhavet ||</q> iti |
               </p>
               	  
               <p>upalaṃ maṇimāṇikyādyaśmamātram | kṣaumam atasīsūtramayaṃ vastram | kṣaumagrahaṇaṃ
                  tāntavāder upalakṣaṇam | yathāha <span class="red">manuḥ</span> |
               </p>
               	  
               <p><q class="blue">sarvaṃ ca tāntavaṃ raktaṃ śāṇakṣaumāvikāni ca |<br />
                     	  api cet syur araktāni phalamūle tathauṣadhīḥ ||</q> iti | (MDh 10.87)
               </p>
               	  
               <p>somo latāviśeṣaḥ | manuṣyapadenāviśeṣāt strīpuṃnapuṃsakānāṃ grahaṇam | apūpaṃ maṇḍakādi
                  bhakṣyamātram | vīrudho vetrāmṛtādilatāḥ | tilāḥ prasiddhāḥ | odanagrahaṇaṃ bhojyamātropalakṣaṇam
                  | rasā guḍekṣurasaśarkarādayaḥ | tathā ca <span class="red">manuḥ</span> |
               </p>
               	  
               <p><q class="blue">kṣīraṃ kṣaudraṃ dadhi ghṛtaṃ tailaṃ madhu guḍaṃ kuśān ||</q> iti | (MDh 10.88)
               </p>
               	  
               <p>kṣārā yavakṣārādayaḥ | dadhikṣīrayor grahaṇaṃ mastupiṇḍakilāṭakūrcikādīnāṃ tadvikārāṇām
                  upalakṣaṇam, <q class="blue">kṣīraṃ savikāram</q> (GDh 7.11) iti <span class="red">gautama</span>smaraṇāt | ghṛtagrahaṇaṃ tailādisnehamātropalakṣaṇam | jalaṃ prasiddham | śastraṃ
                  khaḍgādi | āsavagrahaṇaṃ madyamātropalakṣaṇam | madhūcchiṣṭaṃ sikthakam | madhu kṣaudram
                  | lākṣā jatu | barhiṣaḥ kuśāḥ | mṛt prasiddhā | carmājinam | puṣpaṃ prasiddham | ajalomakṛtaḥ
                  kambalaḥ kutapaḥ | keśāś camaryādisaṃbaddhāḥ | takram udaśvit | viṣaṃ śṛṅgyādi | kṣitir
                  bhūmiḥ, <q class="blue">nityaṃ bhūmivrīhiyavājāvyaśvarṣabhadhenvanaḍuhaś caike</q> iti <span class="red">sumantu</span>smaraṇāt | kauśeyaṃ kośaprabhavaṃ vasanam | nīlaṃ nīlīrasam | lavaṇagrahaṇenaiva biḍasauvarcalasaindhavasāmudrasomakakṛtrimāṇy
                  aviśeṣeṇa gṛhyante | māṃsaṃ prasiddham | ekaśaphā hayādayaḥ | sīsagrahaṇaṃ lohamātropalakṣaṇam
                  | śākaṃ sarvam aviśeṣāt | oṣadhayaḥ phalapākāntāḥ | <q>ārdrauṣadhayaḥ</q> iti viśeṣopādānāc chuṣkeṣu na doṣaḥ | piṇyākaḥ prasiddhaḥ | paśava āraṇyāḥ,
               </p>
               	  
               <p><q class="blue">āraṇyāṃś ca paśūn sarvān daṃṣṭriṇaś ca vayāṃsi ca |</q> (MDh 10.89)
               </p>
               	  
               <p>iti <span class="red">manu</span>smaraṇāt | gandhāś candanāguruprabhṛtayaḥ | sarvān etān vaiśyavṛttyā jīvan brāhmaṇaḥ
                  kadācid api na vikrīṇīta | kṣatriyādes tu na doṣaḥ | ata eva <span class="red">nāradena,</span></p>
               	  
               <p><q class="blue">vaiśyavṛttāv avikreyaṃ brāhmaṇasya payo dadhi |</q> (NSm 1.57)
               </p>
               	  
               <p>iti brāhmaṇagrahaṇaṃ kṛtam || 3.36 || 3.37 || 3.38 ||</p>
               
               	  
               <p class="italic">pratiprasavam āha |</p>
               
               	  
               <p class="bold">dharmārthaṃ vikrayaṃ neyās tilā dhānyena tatsamāḥ || <span class="ref">YDh_3.39cd</span></p>
               
               	  
               <p>yady āvaśyakāḥ pākayajñādidharmāḥ svasādhanavrīhyādidhānyābhāve na niṣpadyante, tarhi
                  dhānyena tilā vikrayaṃ neyāḥ | tatsamāḥ droṇaparimitā droṇaparimitenety evaṃ tena
                  dhānyena samāḥ | tathā ca <span class="red">manuḥ</span> |
               </p>
               	  
               <p><q class="blue">kāmam utpādya kṛṣyāt tu svayam eva kṛṣīvalaḥ |<br />
                     	  vikrīṇīta tilāñ śuddhān dharmārtham acirasthitān ||</q> iti | (MDh 10.90)
               </p>
               	  
               <p>dharmagrahaṇam āvaśyakabheṣajādyupalakṣaṇam | ata eva <span class="red">nāradaḥ</span> |
               </p>
               	  
               <p><q class="blue">aśaktau bheṣajasyārthe yajñahetos tathaiva ca |<br />
                     	  yady avaśyaṃ tu vikreyās tilā dhānyena tatsamāḥ ||</q> iti |(NSm 1.62)
               </p>
               	  
               <p>yady anyathā vikrīṇīte tarhi doṣaḥ,</p>
               	  
               <p><q class="blue">bhojanābhyañjanād dānād yad anyat kurute tilaiḥ |<br />
                     	  kṛmir bhūtvā śvaviṣṭhāyāṃ pitṛbhiḥ saha majjati ||</q> (MDh 10.91)
               </p>
               	  
               <p>iti <span class="red">manu</span>smaraṇāt | sajātīyaiḥ punar vinirmayo bhavaty eva |
               </p>
               	  
               <p><q class="blue">rasā rasair nimātavyā na tv eva lavaṇaṃ rasaiḥ |<br />
                     	  kṛtānnaṃ ca kṛtānnena tilā dhānyena tatsamāḥ ||</q> iti | (MDh 10.94)
               </p>
               	  
               <p>kṛtānnaṃ siddhānnaṃ tac ca kṛtānnena parivartanīyam | <q>kṛtānnaṃ cākṛtānnena</q> iti pāṭhe tu siddham annam akṛtānnena taṇḍulādinā parivartanīyam iti || 3.39 ||
               </p>
               
               	  
               <p class="italic">pūrvoktaniṣiddhātikrame doṣam āha |</p>
               
               	  
               <p id="YDh_3.40" class="bold">
                  	    lākṣālavaṇamāṃsāni patanīyāni vikraye |<br />
                  	    pāyo dadhi ca madyaṃ ca hīnavarṇakarāṇi tu ||
                  	   <span class="ref">YDh_3.40</span></p>
               
               	  
               <p>lākṣālavaṇamāṃsāni vikrīyamāṇāni sadyaḥpatanīyāni dvijātikarmahānikarāṇi | payaḥprabhṛtīni
                  tu hīnavarṇakarāṇi śūdratulyatvāpādakāni | etadvyatiriktāpaṇyavikraye vaiśyatulyatā
                  | yathāha <span class="red">manuḥ</span> |
               </p>
               	  
               <p><q class="blue">sadyaḥ patati māṃsena lākṣayā lavaṇena ca |<br />
                     	  tryaheṇa śūdro bhavati brāhmaṇaḥ kṣīravikrayāt ||<br />
                     	  itareṣām apaṇyānāṃ vikrayād iha kāmataḥ |<br />
                     	  brāhmaṇaḥ saptarātreṇa vaiśyabhāvaṃ ca gacchati ||</q> iti |  (MDh 10.92–93) 3.40 ||
               </p>
               
               	  
               <p class="italic">kiṃ ca |</p>
               
               	  
               <p id="YDh_3.41" class="bold">
                  	    āpadgataḥ sampragṛhṇan bhuñjāno vā yatas tataḥ |<br />
                  	    na lipyetainasā vipro jvalanārkasamo hi saḥ ||
                  	   <span class="ref">YDh_3.41</span></p>
               
               	  
               <p>yas tv adhano 'vasannakuṭumbatayā āpadgato 'pi kṣatravṛttiṃ vaiśyavṛttiṃ vā na pravivikṣati
                  sa yatas tato hīnahīnatarahīnatamebhyaḥ pratigṛhṇaṃs tadannaṃ bhuñjāno 'pi vā enasā
                  pāpena na lipyate | yatas tasyām āpadavasthāyām asatpratigrahādāv adhikāritvena jvalanārkasamaḥ,
                  yathā jvalano 'rkaś ca hīnasaṃskāre 'pi na duṣyati tathāyam āpadgato 'pi na duṣyatīty
                  etāvatā tatsāmyam | evaṃ ca vadatā āpadgatasya paradharmāśrayaṇād dviguṇam api svadharmānuṣṭhānam
                  eva mukhyam iti darśitaṃ bhavati | tathā ca <span class="red">manuḥ</span> |
               </p>
               	  
               <p><q class="blue">varaṃ svadharmo viguṇo na pārakyaḥ svanuṣṭhitaḥ |<br />
                     	  paradharmāśrayād vipraḥ sadyaḥ patati jātitaḥ ||</q> iti || (MDh 10.97) ||3.41 ||
               </p>
               
               	  
               <p class="italic">kiṃ ca |</p>
               
               	  
               <p id="YDh_3.42" class="bold">
                  	    kṛṣiḥ śilpaṃ bhṛtir vidyā kusīdaṃ śakaṭaṃ giriḥ |<br />
                  	    sevānūpaṃ nṛpo bhaikṣam āpattau jīvanāni tu ||
                  	   <span class="ref">YDh_3.42</span></p>
               
               	  
               <p><q>āpattau jīvanāni</q> iti viśeṣaṇāt kṛṣyādīnāṃ madhye anāpadavasthāyāṃ yasya yā vṛttiḥ pratiṣiddhā tasya
                  sā vṛttir anenābhyanujñāyate | yathāpadi vaiśyavṛttiḥ svayaṃkṛtā kṛṣir viprakṣatriyayor
                  abhyanujñāyate evaṃ śilpādīny apy asyābhyanujñāyante | śilpaṃ sūpakaraṇādi | bhṛtiḥ
                  preṣyatvam | vidyā bhṛtakādhyāpakatvādyā | kusīdaṃ vṛddhyarthaṃ dravyaprayogaḥ | tat
                  svayaṃkṛtam abhyanujñāyate | śakaṭaṃ bhāṭakena dhānyādivahanadvāreṇa jīvanahetuḥ |
                  giris tadgatatṛṇendhanadvāreṇa jīvanam | sevā paracittānuvartanam | anūpaṃ pracuratṛṇavṛkṣajalaprāyaḥ
                  pradeśaḥ | tathā nṛpo nṛpayācanam | bhaikṣaṃ snātakasyāpi | etāny āpattau jīvanāni
                  | tathā ca <span class="red">manuḥ</span> |
               </p>
               	  
               <p><q class="blue">vidyā śilpaṃ bhṛtiḥ sevā gorakṣā vipaṇiḥ kṛṣiḥ |<br />
                     	  girir bhaikṣaṃ kusīdaṃ ca daśa jīvanahetavaḥ ||</q> iti | (MDh 10.116)| 3.42 ||
               </p>
               
               	  
               <p class="italic">yadā kṛṣyādīnām api jīvanahetūnām asaṃbhavas tadā kathaṃ jīvanam ity ata āha |</p>
               
               	  
               <p id="YDh_3.43" class="bold">
                  	    bubhukṣitas tryahaṃ sthitvā dhānyam abrāhmaṇād dharet |<br />
                  	    pratigṛhya tad ākhyeyam abhiyuktena dharmataḥ ||
                  	   <span class="ref">YDh_3.43</span></p>
               
               	  
               <p>dhānyābhāvena trirātraṃ bubhukṣito 'naśnan sthitvā abrāhmaṇāc chūdrāt tadabhāve vaiśyāt
                  tadabhāve kṣatriyād vā hīnakarmaṇa ekāhaparyāptaṃ dhānyam āharet | yathāha <span class="red">manuḥ</span> |
               </p>
               	  
               <p><q class="blue">tathaiva saptame bhakte bhaktāni ṣaḍ anaśnatā |<br />
                     	  aśvastanavidhānena hartavyaṃ hīnakarmaṇaḥ ||</q> iti | (MDh 11.16)
               </p>
               	  
               <p>tathā ca pratigrahottarakālaṃ yad apahṛtaṃ tad dharmato yathāvṛttam ākhyeyam, yadi
                  nāstikena svāminā <q>tvayedaṃ kiṃ nāmāpahṛtam</q> ity adhiyujyate | yathāha <span class="red">manuḥ</span> |
               </p>
               	  
               <p><q class="blue">khalāt kṣetrād agārād vā yato vāpy upalabhyate |<br />
                     	  ākhyātavyaṃ tu tat tasmai pṛcchate yadi pṛcchati ||</q> iti || (MDh 11.17) 3.43 ||
               </p>
               
               	  
               <p class="italic">idam aparam āptasaṅgād rājño vidhīyate |</p>
               
               	  
               <p id="YDh_3.44" class="bold">
                  	    tasya vṛttaṃ kulaṃ śīlaṃ śrutam adhyayanaṃ tapaḥ |<br />
                  	    jñātvā rājā kuṭumbaṃ ca dharmyāṃ vṛttiṃ prakalpayet ||
                  	   <span class="ref">YDh_3.44</span></p>
               
               	  
               <p>yo 'śanāyāparīto 'vasīdati tasya vṛttam ācāraṃ, kulam ābhijātyaṃ, śīlam ātmaguṇaṃ,
                  śrutaṃ śāstraśravaṇaṃ, adhyayanaṃ vedādhyayanaṃ, tapaḥ kṛcchrādi ca parīkṣya rājā
                  dharmād anapetāṃ vṛttiṃ prakalpayet | anyathā tasya doṣaḥ | tathā ca <span class="red">manuḥ</span> |
               </p>
               	  
               <p><q class="blue">yasya rājñas tu viṣaye śrotriyaḥ sīdati kṣudhā |<br />
                     	  tasya sīdati tadrāṣṭraṃ durbhikṣavyādhipīḍitam ||</q> iti || (MDh 7.134) 3.44 ||
               </p>
               
               	  
               <p>ity āpaddharmaprakaraṇam</p>
               	
            </div>
            	
            <div id="d1e39363">
               	  
               <h3>atha vānaprasthadharmaprakaraṇam</h3>
               
               	  
               <p class="italic">caturṇām āśramiṇāṃ madhye brahmacārigṛhasthayor dharmāḥ pratipāditāḥ | sāmpratam avasaraprāptān
                  vānaprasthadharmān pratipipādayitum āha |
               </p>
               
               	  
               <p id="YDh_3.45" class="bold">
                  	    sutavinyastapatnīkas tayā vānugato vanam |<br />
                  	    vānaprastho brahmacārī sāgniḥ sopāsano vrajet ||
                  	   <span class="ref">YDh_3.45</span></p>
               
               	  
               <p>vane prakarṣeṇa niyamena tiṣṭhati caratīti vanaprasthaḥ | vanaprastha eva vānaprasthaḥ
                  saṃjñāyāṃ dairdhyam | bhāvinīṃ vṛttim āśritya vanaṃ pratiṣṭhāsur iti yāvat | asau
                  sutavinyastapatnīkaḥ tvayeyaṃ bharaṇīyā ity eva sute vinyastā niḥkṣiptā patnī yena
                  sa tathoktaḥ | yadi sā patiparicaryābhilāṣeṇa svayam api vanaṃ jigamiṣati, tadā tayānugato
                  vā sahitaḥ | tathā brahmacārī urdhvaretāḥ sāgnir vaitānāgnisahitaḥ tathā sopāsano
                  gṛhyāgnisahitaś ca vanaṃ vrajet | <q>sutavinyastapatnīkaḥ</q> iti vadatā kṛtagārhasthyo vānaprasthe 'dhikriyata iti darśitam | etac cāśramasamuccayapakṣam
                  aṅgīkṛtyoktam | itarathā <q class="blue">aviplutabrahmacaryo yam icchet tam āvased</q> (VaDh 7.3) ity akṛtagārhasthyo 'pi vanavāse 'dhikriyata eva | ayaṃ ca vanapraveśo jarājarjarakalevarasya
                  jātapautrasya vā | yathāha <span class="red">manuḥ</span> |
               </p>
               	  
               <p><q class="blue">gṛhasthas tu yadā paśyed valīpalitam ātmanaḥ |<br />
                     	  apatyasyaiva vāpatyaṃ tadāraṇyaṃ samāśrayet ||</q> iti | (MDh 6.2)
               </p>
               	  
               <p>ayaṃ ca putreṣu patnīniḥkṣepo vidyamānabhāryasya mṛtabhāryasyāpy <span class="red">āpastambā</span>dibhiḥ vanavāsasmaraṇāt (ĀpDh 2.22.6–24)| ato yat <q>dāhayitvāgnihotreṇa</q> (YDh 1.89) iti punarādhānavidhānaṃ, tad aparipakvakaṣāyaviṣayam | <q>sāgniḥ sopāsanaḥ</q> (YDh 3.45) ity atrāpi yadārdhādhānaṃ kṛtaṃ tadā śrautāgnibhir gṛhyeṇa ca sahito vanaṃ vrajet
                  | sarvādhāne tu śrautair eva kevalam | yadi kathaṃcij jyeṣṭhabhrātur anāhitāgnitvādinā
                  śrautāgnayo 'nāhitās tarhi kevalaṃ sopāsano vrajed ity evaṃ vivecanīyam | agninayanaṃ
                  ca tannivartyāgnihotrādikarmasiddhyartham | ata eva <span class="red">manuḥ</span> |
               </p>
               	  
               <p><q class="blue">vaitānikaṃ ca juhuyād agnihotraṃ yathāvidhi |<br />
                     	  dārśam askandayan parva paurṇamāsaṃ ca śaktitaḥ ||</q> iti || (MDh 6.9)
               </p>
               	  
               <p><span class="underline">nanu</span> ca putranikṣiptapatnīkasya tadvirahiṇaḥ katham agnihotrādikarmānuṣṭhānaṃ ghaṭate,
                  <q class="blue">patnyā saha yaṣṭavyam</q> iti sahādhikāraniyamāt | <span class="underline">satyam evam</span> | kiṃ tv atra patnīnikṣepavidhibalād eva tannairapekṣyeṇādhikāraḥ kalpyate | yathā
                  hi rajasvalāyāṃ <q>yasya vratye 'hani patny anālambhukā syāt tām aparudhya yajeta</q> ity avarodhavidhibalāt tannirapekṣatā | yad vā vanaṃ pratiṣṭhamānam eva patiṃ patny
                  anumanyata iti na virodhaḥ | na ca yathā brahmacāriṇo vidhurasya vā vanaṃ prasthitasyāgnihotrādiparilopas
                  tathā nikṣiptapatnīkasyāpy agnihotrādyabhāva iti śaṅkanīyam, apākṣikatvena śravaṇāt
                  | na ca brahmacārividhurayor apy agnisādhyakarmasv anadhikāraḥ, pañcamamāsād ūrdhvam
                  āhitaśrāvaṇikāgnes tadadhikāradarśanāt, <q class="blue">vānaprastho jaṭilaś cīrājinavāsā na phālakṛṣṭam adhitṣṭhet, akṣṛṭaṃ mūlaphalaṃ saṃcinvīta
                     ūrdhvaretāḥ kṣamāśayo dadyād eva na pratigṛhṇīyād ūrdhvaṃ pañcabhyo māsebhyaḥ śrāvaṇikenāgnīn
                     ādhāyāhitāgnir vṛkṣamūlako dadyād devapitṛmanuṣyebhyaḥ sa gacchet svargam ānantyam</q> (VaDh 9.112) iti <span class="red">vasiṣṭha</span>smaraṇāt | cīraṃ vastrakhaṇḍo valkalaṃ vā | phālakṛṣṭam adhitiṣṭhet kṛṣṭakṣetrasyopari
                  na nivaset | śrāvaṇikena vaidikena mārgeṇa na laukikenetyarthaḥ || 3.45 ||
               </p>
               
               	  
               <p class="italic"><q>sāgniḥ sopāsano vrajet</q> (YDh 3.45) ity etad agnisādhyaśrautasmārtakarmānuṣṭḥānārtham ity uktam | tatra guṇavidhim āha
                  |
               </p>
               
               	  
               <p id="YDh_3.46" class="bold">
                  	    aphālakṛṣṭenāgnīṃś ca pitṝn devātithīn api |<br />
                  	    bhṛtyāṃś ca tarpayet śmaśrujaṭālomabhṛd ātmavān ||
                  	   <span class="ref">YDh_3.46</span></p>
               
               	  
               <p>phālagrahaṇaṃ karṣaṇasādhanopalakṣaṇam | akṛṣṭakṣetrodbhavena nīvāraveṇuśyāmākādinā
                  agnīṃs tarpayed agnisādhyāni karmāṇy anutiṣṭhet | caśabdād bhikṣādānam api tenaiva
                  kuryāt | tathā pitṝn devātithīn apiśabdād bhūtāny api tenaiva tarpayet | tathā bhṛtyān,
                  caśabdād āśramaprāptān api | tathā ca <span class="red">manuḥ</span> |
               </p>
               	  
               <p><q class="blue">yadbhakṣaḥ syāt tato dadyād baliṃ bhikṣāṃ ca śaktitaḥ |<br />
                     	  ammūlaphalabhikṣābhir arcayed āśramāgatān ||</q> iti || (MDh 6.7)
               </p>
               	  
               <p>evaṃ pañcamahāyajñān kṛtvā svayam api taccheṣam eva bhuñjīta,</p>
               	  
               <p><q class="blue">devatābhyaś ca tad dhutvā vanyaṃ medhyataraṃ haviḥ |<br />
                     	  śeṣam ātmani yuñjīta lavaṇaṃ ca svayaṃkṛtam ||</q> (MDh 6.12)
               </p>
               	  
               <p>iti <span class="red">manu</span>smaraṇāt | svayaṃkṛtam ūṣaralavaṇam | evaṃ bhojanārthe yogādyarthe ca munyannaniyamād
                  grāmyāhāraparityāgo 'rthasiddhaḥ | ata eva <span class="red">manuḥ</span> |
               </p>
               	  
               <p><q class="blue">saṃtyajya grāmyam āhāraṃ sarvaṃ caiva paricchadam |</q> iti | (MDh 6.3)
               </p>
               	  
               <p><span class="underline">nanu</span> ca darśapūrṇamāsāder vrīhyādigrāmyadravyasādyatvāt kathaṃ tatparityāgaḥ | na ca vacanīyam
                  <q class="blue">aphālakṛṣṭenāgnīṃś ca</q> (VaDh 9.3) iti viśeṣavacanasāmarthyād vrīhyādibādha iti, viśeṣaviṣayiṇyāpi smṛtyā śrutibādhasyānyāyyatvāt,
                  aphālakṛṣṭavidheś ca smārtāgnisādhyakarmaviṣayatvenāpy upapatteḥ | <span class="underline">satyam</span> eva | kiṃ tv atra vrīhyāder apy aphālakṛṣṭatvasambhavān na virodhaḥ | ata evoktaṃ
                  <span class="red">manunā</span> |
               </p>
               	  
               <p><q class="blue">vāsantaśāradair medhyair munyannaiḥ svayam āhṛtaiḥ |<br />
                     	  puroḍāśāṃś carūṃś caiva vidhivan nirvapet pṛthag ||</q> iti || (MDh 6.11)
               </p>
               	  
               <p>nīvāradīnām utpannānāṃ svato medhyatve siddhe 'pi punar medhyagrahaṇaṃ yajñārhavrīhyādiprāptyarthaṃ
                  kṛtaṃ, medho yajñas tadarhaṃ medhyam iti | tathā śmaśrūṇi mukhajāni romāṇi jaṭārūpāṃś
                  ca śiroruhān kakṣādīni ca romāṇi bibhṛyāt | romagrahaṇaṃ nakhānām apy upalakṣaṇam
                  | tathā ca <span class="red">manuḥ</span> |
               </p>
               	  
               <p><q class="blue">jaṭāś ca bvbhṛyān nityaṃ śmaśrulomanakhāṃs tathā |</q> iti | (MDh 6.6)
               </p>
               	  
               <p>tathātmavān ātmopāsanābhirataḥ syāt || 3.46 ||</p>
               
               	  
               <p class="italic">pūrvoktadravyasaṃcayaniyamam āha |</p>
               
               	  
               <p id="YDh_3.47" class="bold">
                  	    ahno māsasya ṣaṇṇāṃ vā tathā saṃvatsarasya vā |<br />
                  	    arthasya saṃcayaṃ kuryāt kṛtam āśvayuje tyajet ||
                  	   <span class="ref">YDh_3.47</span></p>
               
               	  
               <p>ekasyāhnaḥ saṃbandhi bhojanayajanādidṛṣṭādṣṛṭakarmaṇaḥ paryāptasyārthasya saṃcayaṃ
                  kuryāt | māsasya vā ṣaṇṇāṃ māsānāṃ vā saṃvatsarasya vā saṃbandhi karmaparyāptaṃ saṃcayaṃ
                  kuryāt, nādhikam | yady evaṃ kriyamāṇam api kathaṃcid atiricyate tarhi tadatiriktam
                  āśvayuje māsi tvajet || 3.47 ||
               </p>
               
               	  
               <p class="italic">kiṃ ca |</p>
               
               	  
               <p id="YDh_3.48" class="bold">
                  	    dāntas triṣavaṇasnāyī nivṛttaś ca pratigrahāt |<br />
                  	    svādhyāyavān dānaśīlaḥ sarvasattvahite rataḥ ||
                  	   <span class="ref">YDh_3.48</span></p>
               
               	  
               <p>dānto darparahitaḥ | triṣu savaneṣu prātarmadhyaṃdināparāhṇeṣu snānaśīlaḥ | tathā
                  pratigrahe parāṅmukhaḥ | caśabdād yājanādinivṛttaś ca | svādhyāyavān vedābhyāsarataḥ
                  | tathā phalamūlabhikṣādidānaśīlaḥ sarvaprāṇihitācaraṇanirataś ca bhavet || 3.48 ||
               </p>
               
               	  
               <p class="italic">kiṃ ca |</p>
               
               	  
               <p id="YDh_3.49" class="bold">
                  	    dantolūkhalikaḥ kālapakvāśī vāśmakuṭṭakaḥ |<br />
                  	    śrautraṃ smārtaṃ phalasnehaiḥ karma kuryāt tathā kriyāḥ ||
                  	   <span class="ref">YDh_3.49</span></p>
               
               	  
               <p>dantā evolūkhalaṃ nistūṣīkaraṇasādhanaṃ dantolūkhalaṃ tad yasyāsti sa dantolūkhalikaḥ
                  | kālenaiva pakvaṃ kālapakvaṃ nīvāraveṇuśyāmākādi badareṅgudādiphalaṃ ca tadaśanaśīlaḥ
                  kālapakvāśī | vāśabdaḥ,
               </p>
               	  
               <p><q class="blue">agnipakvāśano vā syāt kālapakvabhug eva vā |</q> (MDh 6.17)
               </p>
               	  
               <p>iti <span class="red">manū</span>ktāgnipakvāśitvābhiprāyaḥ | aśmakuṭṭako vā bhavet | aśmanā kuṭṭanam avahananaṃ yasya
                  sa tathoktaḥ | tathā śrautraṃ smārtaṃ ca karma dṛṣṭārthāś ca bhojanābhyañjanādikriyāḥ
                  lakucamadhūkādimedhyataruphalodbhavaiḥ snehadravyaiḥ kuryān na tu ghṛtādikaiḥ | tathā
                  ca <span class="red">manuḥ</span> |
               </p>
               	  
               <p><q class="blue">medhyavṛkṣodbhavāny adyāt snehāṃś ca phalasambhavān |</q> iti || (MDh 6.13) 3.49 ||
               </p>
               
               	  
               <p class="italic">puruṣārthatayā vihitadvirbhojananivṛttyartham āha |</p>
               
               	  
               <p id="YDh_3.50" class="bold">
                  	    cāndrāyaṇair nayet kālaṃ kṛcchrair vā vartayet sadā |<br />
                  	    pakṣe gate vāpy aśnīyān māse vāhani vā gate ||
                  	   <span class="ref">YDh_3.50</span></p>
               
               	  
               <p>cāndrāyaṇair vakṣyamāṇlakṣaṇaiḥ kālaṃ nayet | kṛcchrair vā prājāpatyādibhiḥ kālaṃ
                  vartayet | yad vā pakṣe pañcadaśadinātmake 'tīte 'śnīyāt | māse vāhani gate vā naktam
                  aśnīyāt | apiśabdāc caturthakālikatvādināpi | yathāha <span class="red">manuḥ</span> |
               </p>
               	  
               <p><q class="blue">naktaṃ vānnaṃ samaśnīyād divā vāhṛtya śaktitaḥ |<br />
                     	  caturthakāliko vā syād yad vāpy aṣṭamakālikaḥ ||</q> iti | (MDh 6.19)
               </p>
               	  
               <p>eteṣām ca kālaniyamānāṃ svaśaktyapekṣayā vikalpaḥ || 3.50 ||</p>
               
               	  
               <p class="italic">kiṃ ca |</p>
               
               	  
               <p id="YDh_3.51" class="bold">
                  	    svapyād bhūmau śucī rātrau divā saṃprapadair nayet |<br />
                  	    sthānāsanavihārair vā yogābhyāsena vā tathā ||
                  	   <span class="ref">YDh_3.51</span></p>
               
               	  
               <p>āhāravihārāvasaravarjyaṃ rātrau śuciḥ prayataḥ svapyāt nopaviśen nāpi tiṣṭhet | divāsvapnasya
                  puruṣamātrārthatayā pratiṣiddhatvān na tannivṛttiparam | tathā bhūmāv eva svapyāt
                  | tac ca bhūmāv eva na śayyāntaritāyāṃ mañcakādau vā | dinaṃ tu saṃprapadair aṭanair
                  nayet | sthānāsanarūpair vā vihāraiḥ saṃcāraiḥ kaṃcit kālaṃ sthānaṃ kaṃcic copaveśanam
                  ity evaṃ vā dinaṃ nayet | yogābhyāsena vā | tathā ca <span class="red">manuḥ</span> |
               </p>
               	  
               <p><q class="blue">vividhāś caupaniṣadīr ātmasaṃsiddhaye śrutīḥ |</q> iti | (MDh 6.29)
               </p>
               	  
               <p>ātmanaḥ saṃsiddhaye brahmatvaprāptaye | tathāśabdāt kṣitipariloḍanād vā nayet,</p>
               	  
               <p><q class="blue">bhūmau viparivarteta tiṣṭhed vā prapadair dinam |</q> (MDh 6.22)
               </p>
               	  
               <p>iti <span class="red">manu</span>smaraṇāt | prapadaiḥ pādāgraiḥ || 3.51 ||
               </p>
               
               	  
               <p class="italic">kiṃ ca |</p>
               
               	  
               <p id="YDh_3.52" class="bold">
                  	    grīṣme pañcāgnimadhyastho varṣāsu sthaṇḍileśayaḥ |<br />
                  	    ārdravāsās tu hemante śaktyā vāpi tapaś caret ||
                  	   <span class="ref">YDh_3.52</span></p>
               
               	  
               <p><q class="blue">tryartuḥ saṃvatsaro grīṣmo varṣā hemantaḥ</q> iti darśanāt, grīṣme caitrādimāsacatuṣṭaye catasṛṣu dikṣu catvāro 'gnaya upariṣṭād
                  āditya ity evaṃ pañcānām agnīnāṃ madhye tiṣṭhet | tathā varṣāsu śrāvaṇādimāsacatuṣṭaye
                  sthaṇḍileśayaḥ varṣādhārāvinivāraṇavirahiṇi bhūtale nivaset | hemante mārgaśirṣādimāsacatuṣṭaye
                  klinnaṃ vāso vasīta | evaṃvidhatapaścaraṇe asamarthaḥ svaśaktyanurūpaṃ vā tapaś caret
                  | yathā śarīraśoṣas tathā yateta,
               </p>
               	  
               <p><q class="blue">tapaś caraṃś cogrataraṃ śoṣayed deham ātmanaḥ |</q> (MDh 6.28)
               </p>
               	  
               <p>iti <span class="red">manu</span>smaraṇāt || 3.52 ||
               </p>
               
               	  
               <p class="italic">kiṃ ca |</p>
               
               	  
               <p id="YDh_3.53" class="bold">
                  	    yaḥ kaṇṭakair vitudati candanair yaś ca limpati |<br />
                  	    akruddho 'parituṣṭaś ca samastasya ca tasya ca ||
                  	   <span class="ref">YDh_3.53</span></p>
               
               	  
               <p>yaḥ kaścit kaṇṭakādibhir vividham aṅgāni tudati vyathayati tasmai na krudhyet | yaś
                  candanādibhir upalimpyati sukhayati tasya na parituṣyate | kiṃ tu tayor ubhayor api
                  samaḥ syād udāsīno bhavet || 3.53 ||
               </p>
               
               	  
               <p class="italic">agniparicaryākṣamaṃ praty āha |</p>
               
               	  
               <p id="YDh_3.54" class="bold">
                  	    agnīn vāpy ātmasātkṛtvā vṛkṣāvāso mitāśanaḥ |<br />
                  	    vānaprasthagṛheṣv eva yātrārthaṃ bhaikṣam ācaret ||
                  	   <span class="ref">YDh_3.54</span></p>
               
               	  
               <p>agnīn ātmani samāropya vṛkṣāvāso vṛkṣa eva āvāsaḥ kuṭī yasya sa tathoktaḥ | mitāśanaḥ
                  svalpāhāraḥ | apiśabdāt phalamūlāśanaś ca bhavet | yathāha <span class="red">manuḥ</span> |
               </p>
               	  
               <p><q class="blue">agnīn ātmani vaitānān samāropya yathāvidhi |<br />
                     	  anagnir aniketaḥ syān munir mūlaphalāśanaḥ ||</q> iti | (MDh 6.25)
               </p>
               	  
               <p>munir maunavratayuktaḥ | phalamūlāsaṃbhave ca yāvatprāṇadhāraṇaṃ bhavati tāvanmātraṃ
                  bhaikṣaṃ vānaprasthagṛheṣv ācaret || 3.54 ||
               </p>
               
               	  
               <p class="italic">yadā tu tadasaṃbhavo vyādhyabhibhavo vā tadā kiṃ kāryam ity ata āha |</p>
               
               	  
               <p class="bold">grāmād āhṛtya vā grāsān aṣṭau bhuñjīta vāgyataḥ | <span class="ref">YDh_3.55ab</span></p>
               
               	  
               <p>grāmād vā bhaikṣam āhṛtya vāgyato maunī bhūtvā aṣṭau grāsān bhūñjīta | grāmyabhaikṣavidhānān
                  munyannaniyamo 'rthaluptaḥ | yadā punar aṣṭabhir grāsaiḥ prāṇadhāraṇaṃ na saṃbhavati
                  tadā,
               </p>
               	  
               <p><q class="blue">aṣṭau grāsā muner bhaikṣaṃ vānaprasthasya ṣoḍaśa |</q></p>
               	  
               <p>iti <span class="red">smṛtyantaro</span>ktaṃ draṣṭavyam ||
               </p>
               
               	  
               <p class="italic">sakalānuṣṭhānāsamarthaṃ praty āha |</p>
               
               	  
               <p class="bold">vāyubhakṣaḥ prāgudīcīṃ gacched ā varṣmasaṃkṣayāt || <span class="ref">YDh_3.55cd</span></p>
               
               	  
               <p>atha vā vāyur eva bhakṣo yasyāsau vāyubhakṣaḥ prāgudīcīm aiśānīṃ diśaṃ gacchet | ā
                  varṣmasaṃkṣayāt varṣma vapus tasya nipātaparyantam akuṭilagatir gacchet | yathāha
                  <span class="red">manuḥ</span> |
               </p>
               	  
               <p><q class="blue">aparājitāṃ vāsthāya gacched diśam ajihmagaḥ |</q> iti | (MDh 6.31)
               </p>
               	  
               <p>mahāprasthāne 'py aśaktau bhṛgupatanādikaṃ vā kuryāt, <q class="blue">vānaprastho vīrādhvānaṃ jvalanāmbupraveśanaṃ bhṛgupatanaṃ vānutiṣṭhet</q> iti <span class="red">smaraṇāt</span> | snānācamanādidharmā brahmacāriprakaraṇādyabhihitāś cāvirodhino 'syāpi bhavanti,
                  <q class="blue">uttareṣāṃ caitadavirodhi</q> (GDh 3.10) iti <span class="red">gautama</span>smaraṇāt | evaṃ prāguditaindavādidīkṣāmahāprasthānaparyantaṃ tanutyāgāntam anutiṣṭhan
                  brahmaloke pūjyatāṃ prāpnoti | yathāha <span class="red">manuḥ</span> |
               </p>
               	  
               <p><q class="blue">āsāṃ maharṣicaryāṇāṃ tyaktvānyatamayā tanum |<br />
                     	  vītaśokabhayo vipro brahmaloke mahīyate ||</q> iti | (MDh 6.31)
               </p>
               	  
               <p>brahmalokaḥ sthānaviśeṣo na tu nityaṃ brahma, tatra lokaśabdasyāprayogāt, turīyāśramam
                  antareṇa muktyanaṅgīkārāc ca | na ca <q>yogābhyāsena vā punaḥ</q> iti brahmopāsanavidhyanupapattyā tadbhāvāpattiḥ pariśaṅkanīyā, sālokyādiprāptyarthatvenāpi
                  tad upapatteḥ | ata eva <span class="red">śrutau</span> <q class="blue">trayo dharmaskandhāḥ</q> ity upakramya, <q class="blue">yajño 'dhyayanaṃ dānam iti prathamaḥ | tapa eveti dvitīyaḥ |brahmacary ācāryakulavāsī
                     tṛtīyaḥ | atyantam ācaryakula evam ātmānam avasādayan</q> iti gārhasthyavānaprasthanaiṣṭikatvasvarūpam abhidhāya, <q class="blue">sarva ete puṇyalokā bhavanti</q> iti trayāṇām āśramiṇāṃ puṇyalokaprāptim abhidhāya, <q class="blue">brahmasaṃstho 'mṛtatvam eti</q> (ChU 2.23.1) iti pāriśeṣyāt parivrājakasyaiva brahmasaṃsthasya muktilakṣaṇāmṛtatvaprāptir abhihitā
                  | yad api
               </p>
               	  
               <p>śrāddhakṛt satyavādī ca gṛhastho 'pi vimucyate | (YDh 3.205)</p>
               	  
               <p>iti gṛhasthasyāpi mokṣapratipādanaṃ tad bhavāntarānubhūtapārivrajyasyety avagantavyam
                  || 3.55 ||
               </p>
               
               	  
               <p>iti vānaprasthadharmaprakaraṇam</p>
               	
            </div>
            	
            <div id="d1e39934">
               	  
               <h3>atha yatidharmaprakaraṇam</h3>
               
               	  
               <p class="italic">vaikhānasadharmān anukramya kramaprāptān parivrājakadharmān sāṃprataṃ prastauti |</p>
               
               	  
               <p id="YDh_3.56" class="bold">
                  	    vanād gṛhād vā kṛtveṣṭiṃ sārvavedasadakṣiṇām |<br />
                  	    prājāpatyāṃ tadante tān agnīn āropya cātmani ||
                  	   <span class="ref">YDh_3.56</span></p>
               	  
               <p id="YDh_3.57" class="bold">
                  	    adhītavedo japakṛt putravān annado 'gnimān |<br />
                  	    śaktyā ca yajñakṛn mokṣe manaḥ kuryāt tu nānyathā ||
                  	   <span class="ref">YDh_3.57</span></p>
               
               	  
               <p>yāvatā kālena tīvratapaḥśoṣitavapuṣo viṣayakaṣāyaparipāko bhavati punaś ca madodbhavāśaṅkā
                  nodbhāvyate tāvatkālaṃ vanavāsaṃ kṛtvā tatsamanantaraṃ <q>mokṣe manaḥ kuryāt</q> | vanagṛhaśabdābhyāṃ tatsaṃbandhyāśramo lakṣyate | mokṣaśabdena ca mokṣaikaphalakaś
                  caturthāśramaḥ | atha vā gṛhād gārhasthyād anantaraṃ mokṣe manaḥ kuryāt | anena ca
                  pūrvoktaś caturāśramasamuccayapakṣaḥ pākṣika iti dyotiyati | tathā ca vikalpo <span class="red">jābālśrutau</span> śrūyate: <q class="blue">brahmacaryaṃ parisamāpya gṛhī bhavet, gṛhī bhūtvā vanī bhavet, vanī bhūtvā pravrajet
                     | yadi vetarathā brahmacaryād eva pravrajet gṛhād vā vanād vā</q> iti (Jābāla Upaniṣad, p. 64) | tathā gārhasthottarāśramabādhaś ca <span class="red">gautamena</span> darśitaḥ: <q class="blue">aikāśramyaṃ tv ācāryāḥ pratyakṣavidhānād gārhasthyasya</q> (GDh 3.36) iti | eteṣāṃ ca samuccayavikalpabādhapakṣāṇāṃ sarveṣāṃ śrutimūlastvād icchayā vikalpaḥ
                  | ato yat kaiścit paṇḍitaṃmanyair uktam <q>smārtatvān naiṣṭhikatvādīnāṃ gārhasthyena śrautena bādhaḥ gārhasthyānadhikṛtāndhaklībādiviṣayatā
                     vā</q> iti, tat svādhyāyādhyayanavaidhuryanibandhanam ity upekṣaṇīyam | kiṃ ca yathā viṣṇukramaṇājyāvekṣaṇādyakṣamatayā
                  paṅgvādīnāṃ śrauteṣv anadhikāras tathā smārteṣv apy udakumbhāharaṇabhikṣācaryādiṣv
                  akṣamatvāt kathaṃ paṅgvādiviṣayatayā naiṣṭhikatvādyāśramanirvāhaḥ | asmiṃś cāśrame
                  brāhmaṇasyaivādhikāraḥ,
               </p>
               	  
               <p><q class="blue">ātmany agnīn samāropya brāhmaṇaḥ pravrajed gṛhāt |</q> (MDh 6.25)
               </p>
               	  
               <p>tathā,</p>
               	  
               <p><q class="blue">eṣa vo 'bhihito dharmo brāhmaṇasya caturvidhaḥ |</q> (MDh 6.97)
               </p>
               	  
               <p>ity upakramopasehārābhyāṃ <span class="red">manunā</span> brāhmaṇasyādhikārapratipādanāt | <q class="blue">brāhmaṇāḥ pravrajanti</q> iti <span class="red">śruteś</span> cāgrajanmana evādhikāro na dvijātimātrasya | anye tu traivarṇikānāṃ prakṛtatvāt,
                  <q class="blue">trayāṇāṃ varṇānāṃ vedam adhītya catvāra āśramāḥ</q> iti <span class="red">sūtrakāra</span>vacanāc ca dvijātimātrasyādhikāram āhuḥ | yadā vanād gṛhād vā pravrajati tadā sārvavedasadakṣiṇāṃ
                  sārvavedasī sarvavedasaṃbandhinī dakṣiṇā yasyāḥ sā tathoktā tāṃ prajāpatidevatākām
                  iṣṭiṃ kṛtvā tadante tān vaitānān agnīn ātmani śrutyuktavidhānena samāropya, caśabdāt
                  <q class="blue">udagayane paurṇamāsyāṃ puraścaraṇam ādau kṛtvā śuddhena kāyenāṣṭau śrāddhāni nirvapet
                     dvādaśa vā</q> iti <span class="red">baudhāyanā</span>dyuktaṃ puraścaraṇādikaṃ ca kṛtvā, tathādhītavedo japaparāyaṇo jātaputro dīnāndhakṛpaṇārpitārtho
                  yathāśaktyānnadaś ca bhūtvānāhitāgnir jyeṣṭhatvādinā pratibandhābhāve kṛtādhāno nityanaimittikān
                  yajñān kṛṭvā, mokṣe manaḥ kuryāt caturthāśramaṃ praviśen nānyathā | anenānapākṛtarṇatrayasya
                  gṛhasthasya pravrajyāyām adhikāraṃ darśayati | yathāha <span class="red">manuḥ</span> |
               </p>
               	  
               <p><q class="blue">ṛṇāni trīṇy apākṛtya mano mokṣe niveśayet |<br />
                     	  anapākṛtya mokṣaṃ tu sevamāno vrajaty adhaḥ ||</q> iti || (MDh 6.35)
               </p>
               	  
               <p>yadā tu brahmacaryāt pravrajati tadā na prajotpādanādiniyamaḥ, akṛtadāraparigrahasya
                  tatrānadhikārāt, rāgaprayuktatvāc ca vivāhasya | na ca ṛṇatrayāpākaraṇavidhir eva
                  dārān ākṣipatīti śaṅkanīyam | vidyādhanārjananiyamavad anyaprayuktadārasaṃbhave tasyānākṣepakatvāt
                  | <span class="underline">nanu</span> <q class="blue">jāyamāno vai brāhmaṇas tribhir ṛṇavāñ jāyate brahmacaryeṇarṣibhyo yajñena devebhyaḥ
                     prajayā pitṛbhyaḥ</q> (TaitSaṃ 6.3.10.5) iti jātamātrasyaiva prajotpādanādīny āvaśyakānīti darśayati | <span class="underline">maivam</span> | na hi jātamātro 'kṛtadārāgniparigraho yajñādiṣv adhikriyate | tasmād adhikārī jāyamāno
                  brāhmaṇādir yajñādīn anutiṣṭhed iti tasyārthaḥ | ataś copanītasya vedādhyayanam evāvaśyakam
                  | kṛtadārāgniparigrahasya prajotpādanam apīti niravadyam || 3.56 || 3.57 ||
               </p>
               
               	  
               <p class="italic">evam adhikāriṇaṃ nirūpya taddharmān āha |</p>
               
               	  
               <p id="YDh_3.58" class="bold">
                  	    sarvabhūtahitaḥ śāntas tridaṇḍī sakamaṇḍaluḥ |<br />
                  	    ekārāmaḥ parivrajya bhikṣārthī grāmam āśrayet ||
                  	   <span class="ref">YDh_3.58</span></p>
               
               	  
               <p>sarvabhūtebhyaḥ priyāpriyakāribhyo hita udāsīno na punar hitācaraṇaḥ, <q class="blue">hiṃsānugrahayor anārambhī</q> (GDh 3.24–25) iti <span class="red">gautama</span>smaraṇāt | śānto bāhyāntaḥkaraṇoparataḥ | trayo daṇḍā asya santīti tridaṇḍī | te ca
                  daṇḍā vaiṇavā grāhyāḥ, <q class="blue">prājāpatyeṣṭyanantaraṃ trīn vaiṇavān daṇḍān mūrdhapramāṇān dakṣiṇena pāṇinā dhārayet
                     savyena sodakaṃ kamaṇḍalum</q> iti <span class="red">smṛtyantara</span>darśanāt | ekaṃ vā daṇḍaṃ dhārayet, <q class="blue">ekadaṇḍī tridaṇḍī vā</q> (BDh 2.18.1) iti <span class="red">baudhāyana</span>smaraṇāt,
               </p>
               	  
               <p><q class="blue">caturtham āśramaṃ gacched brahmavidyāparāyaṇaḥ |<br />
                     	  ekadaṇḍī tridaṇḍī vā sarvasaṃgavivarjitaḥ ||</q></p>
               	  
               <p>iti <span class="red">caturviṃśatimate</span> darśanāc ca | tathā śikhādhāraṇam api vaikalpikam | <q class="blue">muṇḍaḥ śikhī vā</q> (GDH 3.22) iti <span class="red">gautama</span>smaraṇāt, <q class="blue">muṇḍo 'mamo 'krodho 'parigrahaḥ</q> (VaDh 10.6) iti <span class="red">vasiṣṭha</span>smaraṇāt | tathā yajñopavītadhāraṇam api vaikalpikam eva, <q class="blue">saśikhān keśān nikṛntya visṛjya yajñopavītam</q> (Kaṭaśruti Up. 32) iti <span class="red">kāṭhakaśruti</span>darśanāt,
               </p>
               	  
               <p><q class="blue">kuṭumbaṃ putradārāṃś ca vedāṅgāni ca sarvaśaḥ |<br />
                     	  keśān yajñopavītaṃ ca tyaktvā gūḍhaś caren muniḥ ||</q></p>
               	  
               <p>iti <span class="red">bāṣkala</span>smaraṇāc ca, <q class="blue">atha yajñopavītam apsu juhoti bhūḥ svāhety atha daṇḍam ādatte sakhe māṃ gopāya</q> iti <span class="red">pariśiṣṭa</span>darśanāc ca | yady aśaktis tadā kanthāpi grāhyā, <q class="blue">kāṣāyī muṇḍas tridaṇḍī sakamaṇḍalupavitrapādukāsanakanthāmātraḥ</q> iti <span class="red">devala</span>smaraṇāt | śaucādyarthaṃ kamaṇḍalusahitaś ca bhavet | ekārāmaḥ pravrajitāntareṇāsahāyaḥ
                  saṃnyāsinībhiḥ strībhiś ca, <q class="blue">strīṇāṃ caike</q> (not in BDh) iti <span class="red">baudhāyanena</span> strīṇām api pravrajyāsmaraṇāt | tathā ca <span class="red">dakṣaḥ</span> |
               </p>
               	  
               <p><q class="blue">eko bhikṣur yathoktaś ca dvāv eva mithunaṃ smṛtam |<br />
                     	  trayo grāmaḥ samākhyāta ūrdhvaṃ tu nagarāyate ||<br />
                     	  rājavārtādi teṣāṃ tu bhikṣāvārtā parasparam |<br />
                     	  api paiśunyamātsaryaṃ sannikarṣān na saṃśayaḥ ||</q> iti |
               </p>
               	  
               <p>parivrajya paripūrvo vrajatis tyāge vartate | ataś cāhaṃmamābhimānaṃ tatkṛtaṃ ca laukikaṃ
                  karmanicayaṃ vaidikaṃ ca nityakāmyātmakaṃ saṃtyajet | tad uktaṃ <span class="red">manunā</span> |
               </p>
               	  
               <p><q class="blue">sukhābhyudayikaṃ caiva naiśreyasikam eva ca |<br />
                     	  pravṛttaṃ ca nivṛttaṃ ca dvividhaṃ karma vaidikam ||<br />
                     	  iha vāmutra vā kāmyaṃ pravṛttaṃ karma kīrtyate |<br />
                     	  niṣkāmaṃ jñānapūrvaṃ tu nivṛttam upadiśyate ||<br />
                     	  yathoktāny api karmāṇi parihāya dvijottamaḥ |<br />
                     	  ātmajñāne śame ca syād vedābhyāse ca yatnavān ||</q> iti | (MDh 12.88-89, 92)
               </p>
               	  
               <p>atra vedābhyāsaḥ praṇavābhyāsas tatra yatnavān | bhikṣāprayojanārthaṃ grāmam āśrayet
                  praviśet na punaḥ sukhanivāsārtham | varṣākāle tu na doṣaḥ, <q class="blue">ūrdhvaṃ vārṣikābhyāṃ māsābhyāṃ naikasthānavāsī</q> iti <span class="red">śaṅka</span>smaraṇāt | aśaktau punar māsacatuṣṭayaparyantam api sthātavyaṃ na ciram ekatra vased
                  anyatra varṣākālāt, <q class="blue">śrāvaṇādayaś catvāro māsā varṣākālaḥ</q> iti <span class="red">devala</span>smaraṇāt,
               </p>
               	  
               <p><q class="blue">ekarātraṃ vased grāme nagare rātripañcakam |<br />
                     	  varṣābhyo 'nyatra varṣāsu māsāṃs tu caturo vaset ||</q></p>
               	  
               <p>iti <span class="red">kāṇva</span>smaraṇāt || 3.58 ||
               </p>
               
               	  
               <p class="italic">kathaṃ bhikṣāṭanaṃ kāryam ity ata āha |</p>
               
               	  
               <p id="YDh_3.59" class="bold">
                  	    apramattaś cared bhaikṣaṃ sāyāhne 'nabhilakṣitaḥ |<br />
                  	    rahite bhikṣukair grāme yātrāmātram alolupaḥ ||
                  	   <span class="ref">YDh_3.59</span></p>
               
               	  
               <p>apramatto vākcakṣurādicāpalarahito bhaikṣaṃ caret | <span class="red">vasiṣṭhena</span> atra viśeṣo darśitaḥ: <q class="blue">saptāgārāṇy asaṃkalpitāni cared bhaikṣam</q> (VaDh 10.6) iti | sāyāhne ahnaḥ pañcame bhāge | tathā ca <span class="red">manuḥ</span> |
               </p>
               	  
               <p><q class="blue">vidhūme sannamusale vyaṅgāre bhuktavajjjane |<br />
                     	  vṛtte śarāvasaṃpāte nityaṃ bhikṣāṃ yatiś caret ||</q> iti | (MDh 6.56)
               </p>
               	  
               <p>tathā,</p>
               	  
               <p><q class="blue">ekakālaṃ cared bhikṣāṃ prasajyen na tu vistare |<br />
                     	  bhaikṣe prasakto hi yatir viṣayeṣv api sajjati ||</q> iti | (MDh 6.55)
               </p>
               	  
               <p>anabhilakṣitaḥ jyotirvijñānopadeśādinā acihnitaḥ,</p>
               	  
               <p><q class="blue">na cotpātanimittābhyāṃ na nakṣatrāṅgavidyayā |<br />
                     	  nānuśāsanavādābhyāṃ bhikṣāṃ lipseta karhicit ||</q> (MDh 6.50)
               </p>
               	  
               <p>iti <span class="red">teno</span>ktatvād iti || yat punar <span class="red">vasiṣṭha</span>vacanam <q class="blue">brāhmaṇakule vā yal labhet tad bhuñjīta sāyaṃprātar māṃsavarjyam</q> (VaDh 10.24) iti, tad aśaktaviṣayam | bhikṣukair bhikṣaṇaśīlaiḥ pākhaṇḍyādibhir varjite grāme
                  | <span class="red">manunā</span>tra viśeṣa uktaḥ |
               </p>
               	  
               <p><q class="blue">na tāpasair brāhmaṇair vā vayobhir api vā śvabhiḥ |<br />
                     	  ākīrṇaṃ bhikṣukair anyair agāram upasaṃvrajet ||</q> iti | (MDh 6.51)
               </p>
               	  
               <p>yāvatā prāṇayātrā vartate tāvanmātraṃ bhaikṣaṃ caret | tathā ca <span class="red">saṃvartaḥ</span> |
               </p>
               	  
               <p><q class="blue">aṣṭau bhikṣāḥ samādāya muniḥ sapta ca pañca vā |<br />
                     	  adbhiḥ prakṣālya tāḥ sarvās tato''śnīyāc ca vāgyataḥ ||</q> iti |
               </p>
               	  
               <p>alolupo miṣṭānnavyañjanādiṣv aprasaktaḥ ||</p>
               
               	  
               <p class="italic">bhikṣācaraṇārthaṃ pātram āha |</p>
               
               	  
               <p id="YDh_3.60" class="bold">
                  	    yatipātrāṇi mṛdveṇudārvalābumayāni ca |<br />
                  	    salilaṃ śuddhir eteṣāṃ govālaiś cāvagharṣaṇam ||
                  	   <span class="ref">YDh_3.60</span></p>
               
               	  
               <p>mṛdādiprakṛtikāni yatīnāṃ pātrāṇi bhaveyuḥ | teṣāṃ salilaṃ govālāvagharṣaṇaṃ ca śuddhisādhanam
                  | iyaṃ ca śuddhir bhikṣācaraṇādiprayogāṅgabhūtā nāmedhyādyupahativiṣayā | tadupaghāte
                  dravyaśuddhiprakaraṇoktā draṣṭavyā | ata eva <span class="red">manunā</span> |
               </p>
               	  
               <p><q class="blue">ataijasāni pātrāṇi tasya syur nirvraṇāni ca |<br />
                     	  teṣām adbhiḥ smṛtaṃ śaucaṃ camasānām ivādhvare ||</q> iti | (MDh 6.53)
               </p>
               	  
               <p>camasadṛṣṭāntopādānena prāyogikī śuddhir darśitā | pātrāntarābhāve bhojanam api tatraiva
                  kāryam, <q class="blue">tad bhaikṣyaṃ gṛhītvaikānte tena pātreṇānyena vā tūṣṇīṃ prāṇamātraṃ bhuñjīta</q> iti <span class="red">devala</span>smaraṇāt || 3.60 ||
               </p>
               
               	  
               <p class="italic">evaṃbhūtasya yater ātmaupāsanāṅgaṃ niyamaviṣayam āha |</p>
               
               	  
               <p id="YDh_3.61" class="bold">
                  	    saṃnirudhyendriyagrāmaṃ rāgadveṣau prahāya ca |<br />
                  	    bhayaṃ hitvā ca bhūtānām amṛtībhavati dvijaḥ ||
                  	   <span class="ref">YDh_3.61</span></p>
               
               	  
               <p>cakṣurādīndriyasamūhaṃ rūpādiviṣayebhyaḥ samyaṅ niruddhya vinivartya rāgadveṣau priyāpriyaviṣayau
                  prahāya tyaktvā caśabdād īrṣyādīn api tathā bhūtānām apakāreṇa bhayam akurvan śuddhāntaḥkaraṇaḥ
                  sann advaitasākṣātkāreṇāmṛtībhavati mukto bhavati || 3.61 ||
               </p>
               
               	  
               <p class="italic">kiṃ ca |</p>
               
               	  
               <p id="YDh_3.62" class="bold">
                  	    kartavyāśayaśuddhis tu bhikṣukeṇa viśeṣataḥ |<br />
                  	    jñānotpattinimittatvāt svātantryakaraṇāya ca ||
                  	   <span class="ref">YDh_3.62</span></p>
               
               	  
               <p>viṣayābhilāṣadveṣajanitadoṣakaluṣitasyāśayasyāntaḥkaraṇasya śuddhiḥ kalmaṣakṣayaḥ
                  prāṇāyāmaiḥ kartavyā | tasyāḥ śuddher ātmādvaitasākṣātkārarūpajñānotpattinimittatvāt
                  | evaṃ ca sati viṣayāsaktitajjanitadoṣātmakapratibandhakṣaye saty ātmadhyānadhāraṇādau
                  svatantro bhavati | tasmād bhikṣukeṇa tv eṣā śuddhir viśeṣato 'nuṣṭheyā, tasya mokṣapradhānatvāt,
                  mokṣasya ca śuddhāntaḥkaraṇām antareṇa durlabhatvāt | yathāha <span class="red">manuḥ</span> |
               </p>
               	  
               <p><q class="blue">dahyante dhmāyamānānāṃ dhātūnāṃ hi yathā malāḥ |<br />
                     	  tathendriyāṇāṃ dahyante doṣāḥ prāṇasya nigrahāt ||</q> iti || (MDh 6.71) 3.62 ||
               </p>
               
               	  
               <p class="italic">indriyanirodhopāyatayā saṃsārasvarūpanirūpaṇam āha |</p>
               
               	  
               <p id="YDh_3.63" class="bold">
                  	    avekṣyā garbhavāsāś ca karmajā gatayas tathā |<br />
                  	    ādhayo vyādhayaḥ kleśā jarā rūpaviparyayaḥ ||
                  	   <span class="ref">YDh_3.63</span></p>
               	  
               <p class="bold">bhavo jātisahasreṣu priyāpriyaviparyayaḥ | <span class="ref">YDh_3.64ab</span></p>
               
               	  
               <p>vairāgyasiddhyarthaṃ mūtrapurīṣādipūrṇanānāvidhagarbhavāsā āvekṣaṇīyāḥ paryālocanīyāḥ
                  | caśabdāj janoparamāv api | tathā niṣiddhācaraṇādikriyājanyā mahārauravādinirayapatanarūpā
                  gatayaḥ | tathādhayo manaḥpīḍāḥ, vyādhayaś ca jvarātīsārādyāḥ śārīrāḥ, kleśā avidyāsmitārāgadveṣābhiniveśāḥ
                  pañca, jarā valīpalitādyabhibhavaḥ, rūpaviparyayaḥ khañjakubjatvādinā prāktanasya
                  rūpasyānyathābhāvaḥ, tathā śvasūkarakharoragādyanekajātiṣu bhava utpattiḥ | iṣṭasyāprāptir
                  aniṣṭasya prāptir ityādibahutarakleśāvahaṃ saṃsārasvarūpaṃ paryālocya tatparihārārtham
                  ātmajñānopāyabhūtendriyajaye prayateta || 3.63 ||
               </p>
               
               	  
               <p class="italic">evam avekṣyānantaraṃ kiṃ kāryam ity ata āha |</p>
               
               	  
               <p class="bold">dhyānayogena saṃpaśyet sūkṣma ātmātmani sthitaḥ || <span class="ref">YDh_3.64cd</span></p>
               
               	  
               <p>yogaś cittavṛttinirodha ātmaikāgratā dhyānaṃ tasyā eva bāhyaviṣayatvoparamaḥ dhyānayogena
                  nididhyāsatāparaparyāyeṇa sūkṣmaśarīraprāṇādivyatiriktaḥ kṣetrajña ātmā ātmani brahmaṇy
                  avasthita ity evaṃ tattvaṃpadārthayor abhedaṃ samyak paśyed aparokṣīkuryāt | ata eva
                  <span class="red">śrutau</span> <q class="blue">ātmā vāre draṣṭavyaḥ</q> iti sākṣātkārarūpaṃ darśanam anūdya, tatsādhanatvena <q class="blue">śrotavyo mantavyo nididhyāsitavyaḥ</q> (BṛU 2.1.5) iti śravaṇamanananididhyāsanāni vihitāni || 3.64 ||
               </p>
               
               	  
               <p class="italic">kiṃ ca |</p>
               
               	  
               <p id="YDh_3.65" class="bold">
                  	    nāśramaḥ kāraṇaṃ dharme kriyamāṇo bhaved dhi saḥ |<br />
                  	    ato yad ātmano 'pathyaṃ pareṣāṃ na tad ācaret ||
                  	   <span class="ref">YDh_3.65</span></p>
               
               	  
               <p>prāktanaślokoktātmopāsanākhye dharme nāśramo daṇḍakamaṇḍalvādidhāraṇaṃ kāraṇam, yasmād
                  asau kriyamāṇo bhaved eva nātiduṣkaraḥ | tasmād yad ātmano 'pathyam udvegakaraṃ paruṣabhāṣaṇādi
                  tat pareṣāṃ na samācaret | anena jñānotpattihetubhūtāntaḥkaraṇaśuddhyāpādanatvenāntaraṅgatvād
                  rāgadveṣaprahāṇasya pradhānatvena praśaṃsārtham āśramanirākaraṇaṃ na punas tatparityāgāya,
                  tasyāpi vihitatvāt | tad uktaṃ <span class="red">manunā</span> |
               </p>
               	  
               <p><q class="blue">doṣito 'pi cared dharmaṃ yatra tatrāśrame rataḥ |<br />
                     	  samaḥ sarveṣu bhūteṣu na liṅgaṃ dharmakāraṇam ||</q> iti || (MDh 6.66) || 3.65 ||
               </p>
               
               	  
               <p class="italic">kiṃ ca |</p>
               
               	  
               <p id="YDh_3.66" class="bold">
                  	    satyam asteyam akrodho hrīḥ śaucaṃ dhīr dhṛtir damaḥ |<br />
                  	    saṃyatendriyatā vidyā dharmaḥ sarva udāhṛtaḥ ||
                  	   <span class="ref">YDh_3.66</span></p>
               
               	  
               <p>satyaṃ yathārthapriyavacanam | asteyaṃ paradravyānapahāraḥ | akrodho 'pakāriṇy api
                  krodhasyānutpādanam | hrīr lajjā | śaucam āhārādiśuddhiḥ | dhīr hitāhitavivekaḥ |
                  dhṛtir iṣṭaviyoge 'niṣṭaprāptau pracalitacitasya yathāpūrvam avasthāpanam | damo madatyāgaḥ
                  | saṃyatendriyatā apratiṣiddheṣv api viṣayeṣv anatisaṅgaḥ | vidyā ātmajñānam | etaiḥ
                  satyādibhir anuṣṭhitaiḥ sarvo dharmo 'nuṣṭhito bhavati | anena daṇḍakamaṇḍalvādidhāraṇabāhyalakṣaṇāt
                  satyādīnām ātmaguṇānām antaraṅgatāṃ dyotayati ||
               </p>
               
               	  
               <p class="italic"><span class="underline">nanu</span> dhyānayogenātmani sthitam ātmānaṃ paśyed ity ayuktaṃ jīvaparamātmanor bhedābhāvād
                  ity ata āhā |
               </p>
               
               	  
               <p id="YDh_3.67" class="bold">
                  	    niḥsaranti yathā lohapiṇḍāt taptāt sphuliṅgakāḥ |<br />
                  	    sakāśād ātmanas tadvad ātmānaḥ prabhavanti hi ||
                  	   <span class="ref">YDh_3.67</span></p>
               
               	  
               <p>yady api jīvaparamātmanoḥ pāramārthiko bhedo nāsti tathāpy ātmanaḥ sakāśād avidyopādhibhedabhinnatayā
                  jīvātmānaḥ prabhavanti hi yasmāt tasmād yujyata eva jīvaparamātmanor bhedavyapadeśaḥ
                  | yathāhi taptāl lohapiṇḍād ayogolakād visphuliṅgakās tejo'vayavā niḥsaranti niḥsṛtāś
                  ca sphuliṅgavyapadeśaṃ labhante tadvat | ata upapannaṃ ātmātmani sthito draṣṭavya
                  iti | yad vāyam arthaḥ | <span class="underline">nanu</span> suṣuptisamaye pralaye ca sakalakṣetrajñānāṃ brahmaṇi pralīnatvāt kasyāyam ātmopāsanāvidhir
                  ity ata āha <span class="bold">niḥsarantī</span>tyādi | yady api sūkṣmarūpeṇa pralayavelāyāṃ pralīnās tathāpy ātmanaḥ sakāśād avidyopādhibhedabhinnatayā
                  jīvātmānaḥ prabhavanti, punaḥ karmavaśāt sthūlaśarīrābhimānino jāyante, tasmān nopāsanāvidhivirodhaḥ,
                  taijasasya pṛthagbhāvasāmyāl lohapiṇḍadṛṣṭāntaḥ || 3.67 ||
               </p>
               
               	  
               <p class="italic"><span class="underline">nanu</span> cānupāttavapuṣāṃ kṣetrajñānāṃ niṣparispandatayā kathaṃ tannibandhano jarāyujāṇḍajādicaturvidhadehaparigraha
                  ity ata āha |
               </p>
               
               	  
               <p id="YDh_3.68" class="bold">
                  	    tatrātmā hi svayaṃ kiṃcit karma kiṃcit svabhāvataḥ |<br />
                  	    karoti kiṃcid abhyāsād dharmādharmobhayātmakam ||
                  	   <span class="ref">YDh_3.68</span></p>
               
               	  
               <p>yady api tasyām avasthāyāṃ parispandātmakakriyābhāvas tathāpi dharmādharmādhyavasāyātmakaṃ
                  karma mānasaṃ bhavaty eva | tasya ca viśiṣṭaśarīragrahaṇahetutvam asty eva,
               </p>
               	  
               <p><q class="blue">vācikaiḥ pakṣimṛgatāṃ mānasair antyajātitām |</q> (MDh 12.9)
               </p>
               	  
               <p>iti <span class="red">manu</span>smaraṇāt | evaṃ gṛhītavapuḥ svayam evānvayavyatirekanirapekṣaḥ stanyapānādike kṛte
                  tṛptir bhavaty akṛte na bhavatīty evaṃrūpau yāv anvayavyatirekau tatra nirapekṣaṃ
                  prāgbhavīyānubhavabhāvitabhāvanānubhāvodbhūtakāryāvabodhaḥ kiṃcit stanyapānādikaṃ
                  karoti kiṃcit svabhāvato yadṛcchayā prayojanābhisaṃdhinirapekṣaṃ pipīlikādibhakṣaṇaṃ
                  karoti, kiṃcid bhavāntarābhyāsavaśād dharmādharmobhayarūpaṃ karoti | tathā ca <span class="red">smṛtyantaram:</span></p>
               	  
               <p><q class="blue">pratijanma yad abhyastaṃ dānam adhyayanaṃ tapaḥ |<br />
                     	  tenaivābhyāsayogena tad evābhyasate punaḥ ||</q> iti ||
               </p>
               	  
               <p>evaṃ jīvānāṃ karmavaicitryaṃ tatkṛtaṃ jarāyujādidehavaicitryaṃ yujyata eva || 3.68
                  ||
               </p>
               
               	  
               <p class="italic"><span class="underline">nanu</span> evaṃ sati brāhmaṇa eva kathaṃcij jīvavyapadeśyatvāt tasya ca nityatvādidharmatvāt
                  kathaṃ <q>viṣṇumitro jātaḥ</q> iti vyavahāra ity āśaṅkyāha |
               </p>
               
               	  
               <p id="YDh_3.69" class="bold">
                  	    nimittam akṣaraḥ kartā boddhā brahma guṇī vaśī |<br />
                  	    ajaḥ śarīragrahaṇāt sa jāta iti kīrtyate ||
                  	   <span class="ref">YDh_3.69</span></p>
               
               	  
               <p>satyam ātmā sakalajagatprapañcāvirbhāve 'vidyāsamāveśavaśāt samavāyyasamavāyinimittam
                  ity evaṃ svayam eva trividham api kāraṇaṃ na punaḥ kāryakoṭiniviṣṭaḥ | yasmād akṣaro
                  'vinaśvaraḥ |
               </p>
               	  
               <p><span class="underline">nanu</span> sattvādiguṇavikārasya sukhaduḥkhamohātmakasya kāryabhūte jagatprapañce darśanāt tadguṇavatyāḥ
                  prakṛter eva jagatkartṛtocitā, na punar nirguṇasya brahmaṇaḥ |
               </p>
               	  
               <p><span class="underline">maivaṃ</span> maṃsthāḥ | ātmaiva kartā | yasmād asau jīvopabhogyasukhaduḥkhahetubhūtādṛṣṭāder boddhā
                  | na hy acetanāyāḥ prakṛter nāmarūpavyākṛtavicitrabhoktṛvargabhogānukūlabhogyabhogāyatanādiyogijagatprapañcaracanā
                  ghaṭate | tasmād ātmaiva kartā | tathā sa eva brahma bṛṃhako vistārakaḥ | na cāsau
                  nirguṇaḥ | yatas tasya triguṇaśaktir avidyā prakṛtipradhānādyaparaparyāyā vidyate
                  | ataḥ svato nirguṇatve 'pi śaktimukhena sattvādiguṇayogī kathyate | na caitāvatā
                  prakṛteḥ kāraṇatā, yasmād ātmaiva vaśī svatantraḥ na prakṛtir nāma svatantraṃ tattvāntaraṃ,
                  tādṛgvidhatve pramāṇābhāvāt | na ca vacanīyaṃ śaktirūpāpi saiva kartṛbhūteti | yataḥ
                  śaktimatkārakaṃ na śaktiḥ, tasmād ātmaiva jagatas trividham api kāraṇam | tathā aja
                  utpattirahitaḥ |atas tasya yady api sākṣād jananaṃ nopapadyate tathāpi śarīragrahaṇamātreṇa
                  jāta ity ucyate avasthāntarayogitayotpatter gṛhastho jāta itivat || 3.69 ||
               </p>
               
               	  
               <p class="italic">śarīragrahaṇaprakāram āha |</p>
               
               	  
               <p id="YDh_3.70" class="bold">
                  	    sargādau sa yathākāśaṃ vāyuṃ jyotir jalaṃ mahīm |<br />
                  	    sṛjaty ekottaraguṇāṃs tathādatte bhavann api ||
                  	   <span class="ref">YDh_3.70</span></p>
               
               	  
               <p>sṛṣṭisamaye sa paramātmā yathākāśādīn śabdaikaguṇaṃ gaganaṃ śabdasparśaguṇaḥ pavanaḥ
                  śabdasparśarūpaguṇaṃ tejaḥ śabdasparśarūparasaguṇavad udakam śabdasparśarūparasagandhaguṇā
                  jagatīty evam ekottaraguṇān sṛjati | tathātmā jīvabhāvam āpanno bhavann utpadyamāno
                  'pi svaśarīrasyārambhakatvenāpi gṛhṇāti || 3.70 ||
               </p>
               
               	  
               <p class="italic">kathaṃ śarīrārambhakatvaṃ pṛthivyādīnām ity ata āha |</p>
               
               	  
               <p id="YDh_3.71" class="bold">
                  	    āhutyāpyāyate sūryaḥ sūryād vṛṣṭir athauṣadhiḥ |<br />
                  	    tad annaṃ rasarūpeṇa śukratvam adhigacchati ||
                  	   <span class="ref">YDh_3.71</span></p>
               
               	  
               <p>yajamānaiḥ prakṣiptayāhutyā puroḍāśādirasenāpyāyate sūryaḥ | sūryāc ca kālavaśena
                  paripakvājyādihavīrasād vṛṣṭir bhavati | tato vrīhyādyauṣadhirūpam annam | tac cānnaṃ
                  sevitaṃ sat rasarudhirādikrameṇa śukraśonitabhāvam āpadyate || 3.71 ||
               </p>
               
               	  
               <p class="italic">tataḥ kim ity ata āha |</p>
               
               	  
               <p id="YDh_3.72" class="bold">
                  	    strīpuṃsayos tu saṃyoge viśuddhe śukraśoṇite |<br />
                  	    pañcadhātūn svayaṃ ṣaṣṭha ādatte yugapat prabhuḥ ||
                  	   <span class="ref">YDh_3.72</span></p>
               
               	  
               <p>ṛtuvelāyāṃ strīpuṃsayor yoge śukraṃ ca śoṇitaṃ ca śukraśonitaṃ tasmin parasparasaṃyukte
                  viśuddhe <q class="blue">vātapittaśleṣmaduṣṭagranthipūyakṣīṇamūtrapurīṣagandharetāṃsy abījāni</q> iti <span class="red">smṛtyantaro</span>ktadoṣarahite sthitvā pañcadhātūn pṛthivyādipañcamahābhūtāni śarīrārambhakatayā svayaṃ
                  ṣaṣṭaś ciddhātur ātmā prabhuḥ śarīrārambhakāraṇādṛṣṭakarmayogitayā samartho yugapad
                  ādatte yogāyatanatvena svīkaroti | tathā ca <span class="red">śārīrake</span> <q class="blue">strīpuṃsayoḥ saṃyoge yonau rajasābhisaṃsṛṣṭaṃ śukraṃ tatkṣaṇam eva saha bhūtātmanā
                     guṇaiś ca sattvarajastamobhiḥ saha vāyunā preryamāṇaṃ garbhāśaye tiṣṭhati</q> iti (Suśruta 3.4) || 3.72 ||
               </p>
               
               	  
               <p class="italic">kiṃ ca |</p>
               
               	  
               <p id="YDh_3.73" class="bold">
                  	    indriyāṇi manaḥ prāṇo jñānam āyuḥ sukhaṃ dhṛtiḥ |<br />
                  	    dhāraṇā preraṇaṃ duḥkham icchāhaṃkāra eva ca ||
                  	   <span class="ref">YDh_3.73</span></p>
               	  
               <p id="YDh_3.74" class="bold">
                  	    prayatna ākṛtir varṇaḥ svaradveṣau bhavābhavau |<br />
                  	    tasyaitad ātmajaṃ sarvam anāder ādim icchataḥ ||
                  	   <span class="ref">YDh_3.74</span></p>
               
               	  
               <p>indriyāṇi jñānakarmendriyāṇi vakṣyamāṇāni, | manaś cobhayasādhāraṇam | prāṇo 'pāno
                  vyāna udānaḥ samāna ity evaṃ pañcavṛttibhedabhinnaḥ śārīro vāyuḥ prāṇaḥ, jñānam avagamaḥ,
                  āyuḥ kālaviśeṣāvacchinnaṃ jīvanam, sukhaṃ nirvṛtiḥ, dhṛtiś cittasthairyam, dhāraṇā
                  prajñā medhā ca, preraṇaṃ jñānakarmendriyāṇām adhiṣṭhātṛtvam, duḥkham udvegaḥ, icchā
                  spṛhā, ahaṃkāro 'haṃkṛtiḥ, prayatna udyamaḥ, ākṛtir ākāraḥ, varṇo gaurimādiḥ, svaraḥ
                  ṣaḍjagāndhārādiḥ, dveṣo vairam, bhavaḥ putrapaśvādivibhavaḥ, abhavas tadviparyayaḥ,
                  tasyānāder ātmano nityasyādim icchataḥ śarīraṃ jighṛkṣamāṇasya sarvam etad indriyādikam
                  ātmajanitaṃ prāgbhavīyakarmabījajanyam ity arthaḥ || 3.74 ||
               </p>
               
               	  
               <p class="italic">saṃyuktaśukraśoṇitasya kāryarūpapariṇatau kramam āha |</p>
               
               	  
               <p id="YDh_3.75" class="bold">
                  	    prathame māsi saṃkledabhūto dhātuvimūrchitaḥ |<br />
                  	    māsy arbudaṃ dvitīye tu tṛtīye 'ṅgendriyair yutaḥ ||
                  	   <span class="ref">YDh_3.75</span></p>
               
               	  
               <p>asau cetanaḥ ṣaṣto dhātuḥ dhātuvimūrcchito dhātuṣu pṛthivyādiṣu vimūrcchito lolībhūtaḥ
                  | kṣīranīravad ekībhūra iti yāvat | prathame garbhamāse saṃkledabhūto dravarūpatāṃ
                  prāpta evāvatiṣṭhate, na kaṭhinatayā pariṇamate | dvitīye māsy arbudam īṣatkaṭhinamāṃsapiṇḍarūpaṃ
                  bhavati | ayam abhiprāyaḥ | kauṣṭhyapavanajaṭharadahanābhyāṃ pratidinam īṣadīṣacchoṣyamāṇaṃ
                  śukrasaṃparkasaṃpāditadravībhāvaṃ bhūtajātaṃ triṃśadbhir dinaiḥ kāṭhinyam āpadyata
                  iti | tathāca <span class="red">suśrute</span> <q class="blue">dvitīye śītoṣṇānilair abhipacyamāno bhūtasaṃghāto ghano jāyate</q> (Śārīra 3.18) iti | tṛtīye tu māsy aṅgair indriyaiś ca saṃyukto bhavati || 3.75 ||
               </p>
               
               	  
               <p class="italic">kiṃ ca |</p>
               
               	  
               <p id="YDh_3.76" class="bold">
                  	    ākāśāl lāghavaṃ saukṣmyaṃ śabdaṃ śrotraṃ balādikam |<br />
                  	    vāyoś ca sparśanaṃ ceṣṭāṃ vyūhanaṃ raukṣyam eva ca ||
                  	   <span class="ref">YDh_3.76</span></p>
               	  
               <p id="YDh_3.77" class="bold">
                  	    pittāt tu darśanaṃ paktim auṣṇyaṃ rūpaṃ prakāśitām |<br />
                  	    rasāt tu rasanaṃ śaityaṃ snehaṃ kledaṃ samārdavam ||
                  	   <span class="ref">YDh_3.77</span></p>
               	  
               <p id="YDh_3.78" class="bold">
                  	    bhūmer gandhaṃ tathā ghrāṇaṃ gauravaṃ mūrtim eva ca |<br />
                  	    ātmā gṛhṇāty ajaḥ sarvaṃ tṛtīye spandate tataḥ ||
                  	   <span class="ref">YDh_3.78</span></p>
               
               	  
               <p>ātmā gṛhṇātīti sarvatra saṃbadhyate | gaganāl laghimānaṃ laṅghanakriyopayoginam, saukṣmyaṃ
                  sūkṣmekṣitvam, śabdaṃ viṣayam, ṣrotraṃ śravaṇendriyam, balaṃ dārḍhyam | ādigrahaṇāt
                  suṣiratvaṃ viviktatāṃ ca, <q class="blue">ākāśāc chabdaṃ śrotraṃ viviktatāṃ sarvacchidrasamūhāṃś ca</q> iti <span class="red">garbhopaniṣad</span>darśanāt | pavanāt sparśendriyam, ceṣṭāṃ gamanāgamanādikām, vyūhanam aṅgānāṃ vividhaṃ
                  prasāraṇam, raukṣyaṃ karkaśatvaṃ caśabdāt sparśaṃ ca, pittāt tejaso darśanaṃ cakṣurindriyam,
                  paktiṃ bhuktasyānnasya pacanam, auṣṇyam uṣṇasparśatvam aṅgānām, rūpaṃ śyāmikādi, prakāśitāṃ
                  bhrājiṣṇutām | tathā saṃtāpāmarṣādi ca, <q class="blue">śauryāmarṣataikṣṇyapaktyauṣṇyabhrājiṣṇutāsaṃtāpavarṇarūpendriyāṇi taijasāni</q> iti <span class="red">garbhopaniṣad</span>darśanāt | evaṃ rasād udakād rasanendriyam, śaityam aṅgānāṃ snigdhatām mṛdatvasahitaṃ,
                  kledam ārdratām, tathā bhūmer gandhaṃ ghrāṇendriyaṃ garimāṇaṃ mūrtiṃ ca | sarvam etat
                  paramārthato janmarahito 'py ātmā tṛtīye māsi gṛhṇāti | tataś caturthe māsi spandate
                  calati | tathā <span class="red">śārīrake</span> (3.18): <q class="blue">tasmāc caturthe māsi calanādāv abhiprāyaṃ karoti</q> iti || 3.76 || 3.77 || 3.78 ||
               </p>
               
               	  
               <p class="italic">kiṃ ca |</p>
               
               	  
               <p id="YDh_3.79" class="bold">
                  	    dauhṛdasyāpradānena garbho doṣam avāpnuyāt |<br />
                  	    vairūpyaṃ maraṇaṃ vāpi tasmāt kāryaṃ priyaṃ striyāḥ ||
                  	   <span class="ref">YDh_3.79</span></p>
               
               	  
               <p>garbhasyaikaṃ hṛdayaṃ garbhiṇyāś cāparam ity evaṃ dvihṛdayā tasyāḥ striyā yad abhilaṣitaṃ
                  tat dvauhṛdaṃ, tasyāpradānena garbho virūpatā maraṇarūpaṃ vā doṣaṃ prāpnoti | tasmāt
                  taddoṣaparihārārthaṃ garbhapuṣṭyarthaṃ ca garbhiṇyāḥ striyāḥ yat priyam abhilaṣitaṃ
                  tat saṃpādanīyam | tathā ca <span class="red">suśrute</span>: <q class="blue">dvihṛdayāṃ nārīṃ dauhṛdinīm ācakṣate, tad abhilaṣitaṃ dadyāt, vīryavantaṃ cirāyuṣaṃ
                     putraṃ janayati</q> (Śārīra 3.18) iti | tathā ca vyāyāmādikam api garbhagrahaṇaprabhṛti tayā pariharaṇīyam, <q class="blue">tataḥ prabhṛti vyāyāmavyavāyātitarpaṇadivāsvapnarātrijāgaraṇaśokabhayayānārohaṇavegadhāraṇa-kukkuṭāsanaśoṇitamokṣaṇāni
                     pariharet</q> (Śārīra 3.16) iti <span class="red">tatrai</span>vābhidhānāt | garbhagrahaṇaṃ ca śramādibhir liṅgair avagantavyam | <q class="blue">sadyogṛhītagarbhāyāḥ śramo glāniḥ pipāsā sakthisīdanaṃ śukraśoṇitayor avabandhaḥ sphuraṇaṃ
                     ca yoneḥ</q> (Śārīra 3.13) ityādi <span class="red">tatrai</span>voktam || 3.79 ||
               </p>
               
               	  
               <p class="italic">kiṃ ca |</p>
               
               	  
               <p id="YDh_3.80" class="bold">
                  	    sthairyaṃ caturthe tv aṅgānāṃ pañcame śoṇitodbhavaḥ |<br />
                  	    ṣaṣṭhe balasya varṇasya nakharomṇāṃ ca saṃbhavaḥ ||
                  	   <span class="ref">YDh_3.80</span></p>
               
               	  
               <p>tṛtīye māsi prādurbhūtasyāṅgasaṅghasya caturthe māsi sthairyaṃ sthemā bhavati | pañcame
                  lohitasyodbhava utpattiḥ | tathā ṣaṣṭhe balasya varṇasya kararuharomṇāṃ ca saṃbhavaḥ
                  || 3.80 ||
               </p>
               
               	  
               <p class="italic">kiṃ ca |</p>
               
               	  
               <p id="YDh_3.81" class="bold">
                  	    manaścaitanyayukto 'sau nāḍīsnāyuśirāyutaḥ |<br />
                  	    saptame cāṣṭame caiva tvaṅmāṃsasmṛtimān api ||
                  	   <span class="ref">YDh_3.81</span></p>
               
               	  
               <p>asau pūrvokto garbhaḥ saptame māsi manasā cetasā cetanayā ca yukto nāḍībhir vāyuvāhinībhiḥ
                  snāyubhir asthibandhanaiḥ śirābhir vātapittaśleṣmavāhinībhiś ca saṃyutaḥ | tathāṣṭame
                  māsi tvacā māṃsena smṛtyā ca yukto bhavati || 3.81 ||
               </p>
               
               	  
               <p class="italic">kiṃ ca |</p>
               
               	  
               <p id="YDh_3.82" class="bold">
                  	    punar dhātrīṃ punar garbham ojas tasya pradhāvati |<br />
                  	    aṣṭame māsy ato garbho jātaḥ prāṇair viyujyate ||
                  	   <span class="ref">YDh_3.82</span></p>
               
               	  
               <p>tasyāṣṭamamāsikasya garbhasyaujaḥ kaścana guṇaviśeṣo dhātrīṃ garbhaṃ ca prati punaḥ
                  punar atitarāṃ cañcalatayā śīghraṃ gacchati | ato 'ṣṭame māsi jāto garbhaḥ prāṇair
                  viyujyate | anenaujaḥsthitir eva jīvanahetur iti darśayati | ojaḥsvarūpaṃ ca <span class="red">smṛtyantare</span> darśitam |
               </p>
               	  
               <p><q class="blue">hṛdi tiṣṭhati yac chuddham īṣaduṣṇaṃ sapītakam |<br />
                     	  ojaḥ śarīre saṃkhyātaṃ tan nāśān nāśam ṛcchati ||</q> iti || 3.82 ||
               </p>
               
               	  
               <p class="italic">kiṃ ca |</p>
               
               	  
               <p id="YDh_3.83" class="bold">
                  	    navame daśame vāpi prabalaiḥ sūtimārutaiḥ |<br />
                  	    niḥsāryate bāṇa iva yantracchidreṇa sajvaraḥ ||
                  	   <span class="ref">YDh_3.83</span></p>
               
               	  
               <p>evaṃ karacaraṇacakṣurādiparipūrṇāṅgendriyo navame daśame vāpi māse apiśabdāt prāg
                  api saptame 'ṣṭame vā atyāyāsādidoṣavatprabalasūtihetuprabhañjanapreritasnāyvasthicarmādinirmitavapuryantrasya
                  chidreṇa sūkṣmasuṣireṇa sajvaro duḥsahaduḥkhābhibhūyamāno niḥsāryate dhanur yantreṇa
                  sudhanvaprerito bāṇa ivātivegena nirgamasamanantaraṃ ca bāhyapavanaspṛṣṭo naṣṭaprācīnasmṛtir
                  bhavati, <q class="blue">jātaḥ sa vāyunā spṛṣṭo na smarati pūrvaṃ janma maraṇaṃ karma ca śubhāśubham</q> iti <span class="red">nirukta</span>syāṣṭādaśe 'bhidhānāt || 3.83 ||
               </p>
               
               	  
               <p class="italic">kāyasvarūpaṃ vivṛṇvann āha |</p>
               
               	  
               <p id="YDh_3.84" class="bold">
                  	    tasya ṣoḍhā śarīrāṇi ṣaṭ tvaco dhārayanti ca |<br />
                  	    ṣaḍaṅgāni tathāsthnāṃ ca saha ṣaṣṭyā śatatrayam ||
                  	   <span class="ref">YDh_3.84</span></p>
               
               	  
               <p>tasyātmano yāni jarāyujāṇḍajaśarīrāṇi tāni pratyekaṃ ṣaṭprakārāṇi raktādiṣaḍdhātuparipākahetubhūtaṣaḍagnisthānayogitvena
                  | tathā hy annaraso jāṭharāgninā pacyamāno raktatāṃ pratipadyate | raktaṃ ca svakośasthenāgninā
                  pacyamānaṃ māṃsatvam | māṃsaṃ ca svakośānalaparipakvaṃ medastvam | medo 'pi svakośavahninā
                  pakvam asthitām | asthy api svakośaśikhiparipakvaṃ majjātvam | majjāpi svakośapāvakaparipacyamānaś
                  caramadhātutayā pariṇamate | caramadhātos tu pariṇatir nāstīti sa evātmanaḥ prathamaḥ
                  kośaḥ | ity evaṃ ṣaṭkośāgniyogitvāt ṣaṭprakāratvaṃ śarīrāṇāṃ | annarasarūpasya tu
                  prathamadhātor aniyatatvān na tena prakārāntaratvam | tāni ca śarīrāṇi ṣaṭ tvaco dhārayanti
                  raktamāṃsamedo'sthimajjāśukrākhyāḥ ṣaṭ dhātava eva rambhāstambhatvag iva bāhyābhyantararūpeṇa
                  sthitāḥ tvagivācchādakatvāt tvacas tāḥ ṣaṭ tvaco dhārayanti | tad idam āyur vedaprasiddham
                  | tathāṅgāni ca ṣaḍ eva karayugmaṃ caraṇayugalam uttamāṅgaṃ gātram iti | asthnāṃ tu
                  ṣaṣṭisahitaṃ śatatrayam uparitanaṣaṭślokyā vakṣyamāṇam avagantavyam || 3.84 ||
               </p>
               
               	  
               <p class="italic">kiṃ ca |</p>
               
               	  
               <p id="YDh_3.85" class="bold">
                  	    sthālaiḥ saha catuḥṣaṣṭir dantā vai viṃśatir nakhāḥ |<br />
                  	    pāṇipādaśalākāś ca teṣāṃ sthānacatuṣṭayam ||
                  	   <span class="ref">YDh_3.85</span></p>
               
               	  
               <p>sthālāni dantamūlapradeśasthāny asthīni dvātriṃśataiḥ saha dvātriṃśaddantāś catuḥṣaṣṭir
                  bhavanti | nakhāḥ karacaraṇaruhā viṃśatir hastapādasthāni śalākākārāṇy asthīni maṇibandhasyoparivartīny
                  aṅgulimūlasthāni viṃśatir eva | teṣāṃ nakhānāṃ śalākāsthnāṃ ca sthānacatuṣṭayaṃ dvau
                  caraṇau karau cety evam asthnāṃ caturuttaraṃ śatam || 3.85 ||
               </p>
               
               	  
               <p class="italic">kiṃ ca |</p>
               
               	  
               <p id="YDh_3.86" class="bold">
                  	    ṣaṣṭy aṅgulīnāṃ dve pārṣṇyor gulpheṣu ca catuṣṭayam |<br />
                  	    catvāry aratnikāsthīni jaṅghayos tāvad eva tu ||
                  	   <span class="ref">YDh_3.86</span></p>
               
               	  
               <p>viṃśatir aṅgulayas tāsāṃ ekaikasyās trīṇi trīṇīty evam aṅgulisaṃbandhīny asthīni ṣaṣṭir
                  bhavanti | pādayoḥ paścimau bhāgau pārṣṇī, tayor asthīni dve ekaikasmin pāde gulphau
                  dvāv ity evaṃ caturṣu gulpheṣu catvāry asthīni, bāhvor aratnipramāṇāni catvāry asthīni,
                  jaṅghayos tāvad eva catvāry evety evaṃ catuḥsaptatiḥ || 3.86 ||
               </p>
               
               	  
               <p class="italic">kiṃ ca |</p>
               
               	  
               <p id="YDh_3.87" class="bold">
                  	    dve dve jānukapoloruphalakāṃsasamudbhave |<br />
                  	    akṣatālūṣake śroṇīphalake ca vinirdiśet ||
                  	   <span class="ref">YDh_3.87</span></p>
               
               	  
               <p>jaṅghorusandhir jānuḥ, kapolo gallaḥ, ūruḥ sakthi tatphalakaṃ, aṃso bhujaśiraḥ, akṣaḥ
                  karṇanetrayor madhye śaṅkhād adhobhāgaḥ, tālūṣakaṃ kākudaṃ, śroṇī kakudmatī tatphalakaṃ,
                  teṣām ekaikatrāsthīni dve dve vinirdeśed ity evaṃ caturdaśāsthīni bhavanti || 3.87
                  ||
               </p>
               
               	  
               <p class="italic">kiṃ ca |</p>
               
               	  
               <p id="YDh_3.88" class="bold">
                  	    bhagāsthy ekaṃ tathā pṛṣṭhe catvāriṃśac ca pañca ca |<br />
                  	    grīvā pañcadaśāsthiḥ syāj jatrv ekaikaṃ tathā hanuḥ ||
                  	   <span class="ref">YDh_3.88</span></p>
               
               	  
               <p>guhyāsthy ekaṃ pṛṣṭhe paścimabhāge pañcacatvāriṃśad asthīni bhavanti | grīvā kaṃdharā
                  sā pañcadaśāsthiḥ syāt bhavet | vakṣoṃsayoḥ sandhir jatru pratijatru ekaikam hanuś
                  cibukam | tatrāpy ekam asthīty evaṃ catuḥṣaṣṭiḥ || 3.88 ||
               </p>
               
               	  
               <p class="italic">kiṃ ca |</p>
               
               	  
               <p id="YDh_3.89" class="bold">
                  	    tanmūle dve lalāṭākṣigaṇḍe nāsā ghanāsthikā |<br />
                  	    pārśvakāḥ sthālakaiḥ sārdham arbudaiś ca dvisaptatiḥ ||
                  	   <span class="ref">YDh_3.89</span></p>
               
               	  
               <p>tasya hanor mūle 'sthinī dve | lalāṭaṃ bhālaṃ akṣi cakṣuḥ gaṇḍaḥ kapolākṣayor madhyapradeśaḥ,
                  teṣāṃ samāhāro lalāṭākṣigaṇḍaṃ, tatra pratyekam asthiyugulam | nāsā ghanasaṃjñakāsthimatī
                  | pārśvakāḥ kakṣādhaḥpradeśasaṃbandhāny asthīni tadādhārabhūtāni sthālakāni, taiḥ
                  sthālakair arbudaiś cāsthiviśeṣaiḥ saha pārśvakā dvisaptatiḥ | pūrvoktaiś ca navabhiḥ
                  sārdham ekāśītir bhavanti || 3.89 ||
               </p>
               
               	  
               <p class="italic">kiṃ ca |</p>
               
               	  
               <p id="YDh_3.90" class="bold">
                  	    dvau śaṅkhakau kapālāni catvāri śirasas tathā |<br />
                  	    uraḥ saptadaśāsthīni puruṣasyāsthisaṃgrahaḥ ||
                  	   <span class="ref">YDh_3.90</span></p>
               
               	  
               <p>bhrūkarṇayor madhyapradeśāv asthiviśeṣau śaṅkhakau | śirasaḥ saṃbandhīni catvāri kapālāni
                  | uro vakṣas tat saptadaśāsthikam ity evaṃ trayoviṃśatiḥ | pūrvoktaiś ca saha ṣaṣṭyadhikaṃ
                  śatatrayam ity evaṃ puruṣasyāsthisaṃgrahaḥ kathitaḥ || 3.90 ||
               </p>
               
               	  
               <p class="italic">saviṣayāṇi jñānendriyāṇy āha |</p>
               
               	  
               <p id="YDh_3.91" class="bold">
                  	    gandharūparasasparśaśabdāś ca viṣayāḥ smṛtāḥ |<br />
                  	    nāsikā locane jihvā tvak śrotraṃ cendriyāṇi ca ||
                  	   <span class="ref">YDh_3.91</span></p>
               
               	  
               <p>ete gandhādayo viṣayāḥ puruṣasya bandhanahetavaḥ, viṣayaśabdasya <q>ṣiñ bandhane</q> ity asya dhātor vyutpannatvāt | etaiś ca gandhādibhir bodhyatvena vyavasthitaiḥ svasvagocarasaṃvitsādhanatayānumeyāni
                  ghrāṇādīni pañcendriyāṇi bhavanti || 3.91 ||
               </p>
               
               	  
               <p class="italic">karmendriyāṇi darśayitum āha |</p>
               
               	  
               <p id="YDh_3.92" class="bold">
                  	    hastau pāyur upasthaṃ ca jihvā pādau ca pañca vai |<br />
                  	    karmendriyāṇi jānīyān manaś caivobhayātmakam ||
                  	   <span class="ref">YDh_3.92</span></p>
               
               	  
               <p>hastau prasiddhau, pāyur gudaṃ, upasthaṃ ratisaṃpādyasukhasādhanaṃ, jihvā prasiddhā,
                  pādau ca, etāni hastādīni pañca karmendriyāṇy ādānanirhārānandavyāhāravihārādikarmasādhanāni
                  jānīyāt | mano 'ntaḥkaraṇaṃ yugapat jñānānutpattigamyaṃ tac ca buddhikarmendriyasahakāritayobhayātmakam
                  || 3.92 ||
               </p>
               
               	  
               <p class="italic">prāṇāyatanāni darśayitum āha |</p>
               
               	  
               <p id="YDh_3.93" class="bold">
                  	    nābhir ojo gudaṃ śukraṃ śoṇitaṃ śaṅkhakau tathā |<br />
                  	    mūrdhāṃsakaṇṭhahṛdayaṃ prāṇasyāyatanāni tu ||
                  	   <span class="ref">YDh_3.93</span></p>
               
               	  
               <p>nābhiprabhṛtīni daśa prāṇasya sthānāni | samānanāmnaḥ pavanasya sakalāṅgacāritve 'pi
                  nābhyādisthānaviśeṣavācoktiḥ prācuryābhiprāyā || 3.93 ||
               </p>
               
               	  
               <p class="italic">prāṇāyatanāni prapañcayitum āha |</p>
               
               	  
               <p id="YDh_3.94" class="bold">
                  	    vapā vasāvahananaṃ nābhiḥ kloma yakṛt plihā |<br />
                  	    kṣudrāntraṃ vṛkkakau bastiḥ purīṣādhānam eva ca ||
                  	   <span class="ref">YDh_3.94</span></p>
               	  
               <p id="YDh_3.95" class="bold">
                  	    āmāśayo 'tha hṛdayaṃ sthūlāntraṃ guda eva ca |<br />
                  	    udaraṃ ca gudau koṣṭhyau vistāro 'yam udāhṛtaḥ ||
                  	   <span class="ref">YDh_3.95</span></p>
               
               	  
               <p>vapā prasiddhā, vasā māṃsasnehaḥ, avahananaṃ phupphusaḥ, nābhiḥ prasiddhā, plīhā āyurvedaprasiddhā,
                  tau ca māṃsapiṇḍākārau staḥ savyakukṣigatau | yakṛt kālikā, kloma māṃsapiṇḍas tau
                  ca dakṣiṇakukṣigatau, kṣudrāntraṃ hṛtsthāntram, vṛkkakau hṛdayasamīpasthau māṃsapiṇḍau,
                  bastir mūtrāśayaḥ, purīṣādhānaṃ purīṣāśayaḥ, āmāśayo 'pakvānnasthānam, hṛdayaṃ hṛtpuṇḍarīkam,
                  sthūlāntragudodarāṇi prasiddhāni, bāhyād gudavalayād antargudavalaye dve, tau ca gudau
                  kauṣṭhyau koṣṭe nābher adhaḥpradeśe bhavau | ayaṃ ca prāṇāyatanasya vistāra uktaḥ
                  | pūrvaśloke tu saṃkṣepaḥ | ata eva pūrvaślokoktānāṃ keṣāṃcid iha pāṭhaḥ || 3.94 ||
                  3.95 ||
               </p>
               
               	  
               <p class="italic">punaḥ prāṇāyatanaprapañcārtham āha |</p>
               
               	  
               <p id="YDh_3.96" class="bold">
                  	    kanīnike cākṣikūṭe śaṣkulī karṇapatrakau |<br />
                  	    karṇau śaṅkhau bhruvau dantaveṣṭāv oṣṭhau kakundare ||
                  	   <span class="ref">YDh_3.96</span></p>
               	  
               <p id="YDh_3.97" class="bold">
                  	    vaṅkṣaṇau vṛṣaṇau vṛkkau śleṣmasaṃghātajau stanau |<br />
                  	    upajihvā sphijau bāhū jaṅghoruṣu ca piṇḍikā ||
                  	   <span class="ref">YDh_3.97</span></p>
               	  
               <p id="YDh_3.98" class="bold">
                  	    tālūdaraṃ bastiśīrṣaṃ cibuke galaśuṇḍike |<br />
                  	    avaṭaś caivam etāni sthānāny atra śarīrake ||
                  	   <span class="ref">YDh_3.98</span></p>
               	  
               <p id="YDh_3.99" class="bold">
                  	    akṣikarṇacatuṣkaṃ ca paddhastahṛdayāni ca |<br />
                  	    nava chidrāṇi tāny eva prāṇasyāyatanāni tu ||
                  	   <span class="ref">YDh_3.99</span></p>
               
               	  
               <p>kanīnike akṣitārake, akṣikūṭe akṣināsikayoḥ sandhī, śaṣkulī karṇaśaṣkulī, karṇapatrakau
                  karṇapālyau, karṇau prasiddhau, dantaveṣṭau dantapālyau, oṣṭhau prasiddhau, kukndare
                  jaghanakūpakau, vaṅkṣaṇau jaghanorusaṃdhī, vṛkkau pūrvoktau, stanau ca śleṣmasaṃghātajau,
                  upajihvā ghaṇṭikā, sphijau kaṭiprothau, bāhū prasiddhau, jaṅghoruṣu ca piṇḍikā gaṅghyor
                  ūrvoś ca piṇḍikā māṃsalapradeśaḥ, galaśuṇḍike hanumūlagallayoḥ sandhī, śīrṣaṃ śiraḥ,
                  avaṭaḥ śarīre yaḥ kaścana nimno deśaḥ kaṇṭhamūlakakṣādiḥ | avaṭur iti pāṭhe kṛkāṭikā
                  | tathākṣṇoḥ kanīnikayoḥ pratyekaṃ śvetaṃ pārśvadvayam iti varṇacatuṣṭayam | yad vā
                  akṣipuṭacatuṣṭayam | śeṣaṃ prasidham | evam etāni kutsite śarīre sthānāni | tathākṣiyugulaṃ
                  karṇayugmaṃ | nāsāvivaradvayam āsyaṃ pāyur upastham ity etāni pūrvoktāni nava cchidrāṇi
                  ca prāṇasyāyatanāny eva || 3.96-99 ||
               </p>
               
               	  
               <p class="italic">kiṃ ca |</p>
               
               	  
               <p id="YDh_3.100" class="bold">
                  	    śirāḥ śatāni saptaiva nava snāyuśatāni ca |<br />
                  	    dhamanīnāṃ śate dve tu pañca peśīśatāni ca ||
                  	   <span class="ref">YDh_3.100</span></p>
               
               	  
               <p>śirā nābhisaṃbaddhāś catvāriṃśatsaṃkhyā vātapittaśleṣmavāhinyaḥ sakalakalevaravyāpinyo
                  nānāśākhinyaḥ satyaḥ saptaśatasaṃkhyā bhavanti | tathāṅgapratyaṅgasaṃdhibandhanāḥ
                  snāyavo navaśatāni | dhamanyo nāma nābher udbhūtāś caturviṃśatisaṃkhyāḥ prāṇādivāyuvāhinyaḥ
                  śākhābhedena dviśataṃ bhavanti | peśyaḥ punar māṃsalākārā ūrupiṇḍakādyaṅgapratyaṅgasaṃdhinyaḥ
                  pañcaśatāni bhavanti || 3.100 ||
               </p>
               
               	  
               <p class="italic">punaś cāsām eva śirādīnāṃ śākhāprācuryeṇa saṃkhyāntaram āha |</p>
               
               	  
               <p id="YDh_3.101" class="bold">
                  	    ekonatriṃśal lakṣāṇi tathā nava śatāni ca |<br />
                  	    ṣaṭpañcāśac ca jānīta sirā dhamanisaṃjñitāḥ ||
                  	   <span class="ref">YDh_3.101</span></p>
               
               	  
               <p>śirādhamanyo militāḥ śākhopaśākhābhedena ekonatriṃśal lakṣāṇi navaśatāni ṣaṭpañcāśac
                  ca bhavantīty evaṃ he sāmaśravaḥprabhṛtayaḥ munayo jānīta || 3.101 ||
               </p>
               
               	  
               <p class="italic">kiṃ ca |</p>
               
               	  
               <p id="YDh_3.102" class="bold">
                  	    trayo lakṣās tu vijñeyāḥ śmaśrukeśāḥ śarīriṇām |<br />
                  	    saptottaraṃ marmaśataṃ dve ca saṃdhiśate tathā ||
                  	   <span class="ref">YDh_3.102</span></p>
               
               	  
               <p>śarīriṇāṃ śmaśrūṇi keśāś ca militāḥ santas trayo lakṣā vijñeyāḥ | marmāṇi maraṇakarāṇi
                  kleśakarāṇi ca sthānāni teṣāṃ saptottaraṃ śataṃ jñeyam | asthnāṃ tu dve sandhiśate
                  snāyuśirādisandhayaḥ punar anantāḥ || 3.102 ||
               </p>
               
               	  
               <p class="italic">sakalaśarīrasuṣirādisaṃkhyām āha |</p>
               
               	  
               <p id="YDh_3.103" class="bold">
                  	    romṇāṃ koṭyas tu pañcāśac catasraḥ koṭya eva ca |<br />
                  	    saptaṣaṣṭis tathā lakṣāḥ sārdhāḥ svedāyanaiḥ saha ||
                  	   <span class="ref">YDh_3.103</span></p>
               	  
               <p id="YDh_3.104" class="bold">
                  	    vāyavīyair vigaṇyante vibhaktāḥ paramāṇavaḥ |<br />
                  	    yady apy eko 'nuvetty eṣāṃ bhāvanāṃ caiva saṃsthitim ||
                  	   <span class="ref">YDh_3.104</span></p>
               
               	  
               <p>pūrvoditaśirākeśādisahitānāṃ romṇāṃ paramāṇavaḥ sūkṣmasūkṣmatararūpā bhāgāḥ svedasravaṇasuṣiraiḥ
                  saha catuḥpañcāśatkoṭyaḥ tathā saptottaraṣaṣṭilakṣāḥ sārdhāḥ pañcāśatsahasrasahitāḥ
                  vāyavīyair vibhaktāḥ pavanaparamāṇubhiḥ pṛthakkṛtā vigaṇyante | etac etac ca śāstradṛṣṭyābhihitam
                  | cakṣurādikaraṇapathagocaratvābhāvād asyārthasya | imam atigahanam arthaṃ śirādibhāvasaṃsthānarūpaṃ
                  he munayaḥ bhavatāṃ madhye yaḥ kaścid anuvetti so 'pi mahān agryo buddhimatām | ato
                  yatnato buddhimatā boddhavyā bhāvasaṃsthitiḥ ||
               </p>
               
               	  
               <p class="italic">śarīrarasādiparimāṇam āha |</p>
               
               	  
               <p id="YDh_3.105" class="bold">
                  	    rasasya nava vijñeyā jalasyāñjalayo daśa |<br />
                  	    saptaiva tu purīṣasya raktasyāṣṭau prakīrtitāḥ ||
                  	   <span class="ref">YDh_3.105</span></p>
               	  
               <p id="YDh_3.106" class="bold">
                  	    ṣaṭ śleṣmā pañca pittaṃ tu catvāro mūtram eva ca |<br />
                  	    vasā trayo dvau tu medo majjaikordhvam tu mastake ||
                  	   <span class="ref">YDh_3.106</span></p>
               	  
               <p id="YDh_3.107" class="bold">
                  	    śleṣmaujasas tāvad eva retasas tāvad eva tu |<br />
                  	    ity etad asthiraṃ varṣma yasya mokṣāya kṛty asau ||
                  	   <span class="ref">YDh_3.107</span></p>
               
               	  
               <p>samyakpariṇatāhārasya sāro rasas tasya parimāṇaṃ navāñjalayaḥ | pārthivaparamāṇusaṃśleṣanimittasya
                  jalasyāñjalayo daśa vijñeyāḥ | purīṣasya varcaskasya saptaiva | raktasya jāṭharānalaparipākāpāditalauhityasyānnarasasyāṣṭāv
                  añjalayaḥ prakīrtitāḥ | śleṣmaṇaḥ kaphasya ṣaḍ añjalayaḥ | pittasya tejasaḥ pañca
                  | mūtrasyoccāraṇasya catvāraḥ | vasāyā māṃsasnehasya trayaḥ | medaso māṃsarasasya
                  dvāv añjalī | majjā tv asthigatasuṣiragatas tasyaiko 'ñjaliḥ | mastake punar ardhāñjaliḥ
                  majjā śleṣmaujasaḥ śleṣmasārasya | tathā retasaś caramadhātos tāvad evārdhāñjalir
                  eva | etac ca samadhātupuruṣābhiprāyeṇoktam | viṣamadhātos tu na niyamaḥ,
               </p>
               	  
               <p><q class="blue">vailakṣaṇyāc charīrāṇām asthāyitvāt tathaiva ca |<br />
                     	  doṣadhātumalānāṃ ca parimāṇaṃ na vidyate ||</q></p>
               	  
               <p>ity <span class="red">āyurveda</span>smaraṇāt | itīdṛśam asthisnāyvādyārabdham etad aśucinidhānaṃ varṣmāsthiram iti yasya
                  buddhir asau kṛtī paṇḍito mokṣāya samartho bhavati, vairāgyanityānityavivekayor mokṣopāyatvāt,
                  asthimūtrapurīṣādiprācuryajñānasya vairāgyahetutvāt | ata eva <span class="red">vyāsaḥ</span> |
               </p>
               	  
               <p><q class="blue">sarvāśucinidhānasya kṛtaghnasya vināśinaḥ |<br />
                     	  śarīrakasyāpi kṛte mūḍhāḥ pāpāni kurvate ||<br />
                     	  yadi nāmāsya kāyasya yad antas tad bahir bhavet |<br />
                     	  daṇḍamādāya loko 'yaṃ śunaḥ kākāṃś ca vārayet ||</q> iti |
               </p>
               	  
               <p>tasmād īdṛśakutsitaśarīrasyātyantikavinivṛttyartham ātmopāsane prayatitavyam || 3.105-107
                  ||
               </p>
               
               	  
               <p class="italic">upāsanīyātmasvarūpam āha |</p>
               
               	  
               <p id="YDh_3.108" class="bold">
                  	    dvāsaptatisahasrāṇi hṛdayād abhiniḥsṛtāḥ |<br />
                  	    hitāhitā nāma nāḍyas tāsāṃ madhye śaśiprabham ||
                  	   <span class="ref">YDh_3.108</span></p>
               	  
               <p id="YDh_3.109" class="bold">
                  	    maṇḍalaṃ tasya madhyastha ātmā dīpa ivācalaḥ |<br />
                  	    sa jñeyas taṃ viditveha punar ājāyate na tu ||
                  	   <span class="ref">YDh_3.109</span></p>
               
               	  
               <p>hṛdayapradeśād abhiniḥsṛtāḥ kadambakusumakesaravat sarvato nirgatā hitāhitakaratvena
                  hitāhiteti saṃjñā dvāsaptatisahasrāṇi nāḍyo bhavanti | aparās tisro nāḍyas tāsām iḍāpiṅgalākhye
                  dve nāḍyau savyadakṣiṇapārṣvagate hṛdi viparyaste nāsāvivarasaṃbaddhe prāṇāpānāyatane
                  | suṣumnākhyā punas tṛtīyā daṇḍavan madhye brahmarandhravinirgatā | tāsāṃ nāḍīnāṃ
                  madhye maṇḍalaṃ candraprabhaṃ tasminn ātmā nirvātasthadīpa ivācalaḥ prakāśamāna āste
                  sa evaṃbhūto jñātavyaḥ | yatas tatsākṣāt karaṇād iha saṃsāre na punaḥ saṃsaraty amṛtatvaṃ
                  prāpnoti || 3.108 || 3.109 ||
               </p>
               
               	  
               <p class="italic">kiṃ ca |</p>
               
               	  
               <p id="YDh_3.110" class="bold">
                  	    jñeyaṃ cāraṇyakam ahaṃ yad ādityād avāptavān |<br />
                  	    yogaśāstraṃ ca matproktaṃ jñeyaṃ yogam abhīpsatā ||
                  	   <span class="ref">YDh_3.110</span></p>
               
               	  
               <p>cittavṛtter viṣayāntaratiraskāreṇātmani sthairyaṃ yogas tatprāptyarthaṃ <span class="red">bṛhadāraṇyakā</span>khyam ādityād yan mayā prāptaṃ tac ca jñātavyam | tathā yan mayoktaṃ <span class="red">yogaśāstraṃ</span> tad api jñātavyam || 3.110 ||
               </p>
               
               	  
               <p class="italic">kathaṃ punar asāv ātmā dhyeya ity ata āha </p>
               
               	  
               <p id="YDh_3.111" class="bold">
                  	    ananyaviṣayaṃ kṛtvā manobuddhismṛtīndriyam |<br />
                  	    dhyeya ātmā sthito yo 'sau hṛdaye dīpavat prabhuḥ ||
                  	   <span class="ref">YDh_3.111</span></p>
               
               	  
               <p>ātmavyatiriktaviṣayebhyo manobuddhismṛtīndriyāṇi pratyāhṛta ātmaikaviṣayāṇi kṛtvā
                  ātmā dhyeyaḥ | yo 'sau prabhur nirvātasthapradīpavad dīpyamāno niṣprakampo hṛdi tiṣṭhati
                  | etad eva tasya dhyeyatvaṃ yac cittavṛtter bahirviṣayāvabhāsatiraskāreṇātmapravaṇatā
                  nāma śarāvasaṃpuṭaniruddhaprabhāpratānaprasarasyaiva pradīpasyaikaniṣṭhatvam || 3.111
                  ||
               </p>
               
               	  
               <p class="italic">yasya punaś cittavṛttir nirākārālambanatayā samādhau nābhiramate tena śabdabrahmopāsanaṃ
                  kāryam ity āha |
               </p>
               
               	  
               <p id="YDh_3.112" class="bold">
                  	    yathāvidhānena paṭhan sāmagāyam avicyutam |<br />
                  	    sāvadhānas tadabhyāsāt paraṃ brahmādhigacchati ||
                  	   <span class="ref">YDh_3.112</span></p>
               
               	  
               <p>svādhyāyāvagatamārgānatikrameṇa sāmagāyaṃ sāmagānam | sāmno gānātmakatve 'pi gāyam
                  iti viśeṣaṇaṃ pragītamantravyudāsārtham | avicyutam askhalitaṃ sāvadhānaṃ sāmadhvanyanusyūtātmaikāgracittavṛttiḥ
                  paṭhaṃs tadabhyāsavaśāt tatra niṣṇātaḥ śabdākāraśūnyopāsanena paraṃ brahmādhigacchati
                  | tad uktam:
               </p>
               	  
               <p><q class="blue">śabdabrahmaṇi niṣṇātaḥ paraṃ brahmādhigacchati |</q> iti || 3.112 ||
               </p>
               
               	  
               <p class="italic">yasya punar vaidikyāṃ gītau cittaṃ nābhiramate tena laukikagītānusmṛtātmopāsanaṃ kāryam
                  ity āha |
               </p>
               
               	  
               <p id="YDh_3.113" class="bold">
                  	    aparāntakam ullopyaṃ madrakaṃ prakarīṃ tathā |<br />
                  	    auveṇakaṃ sarobindum uttaraṃ gītakāni ca ||
                  	   <span class="ref">YDh_3.113</span></p>
               	  
               <p id="YDh_3.114" class="bold">
                  	    ṛggāthā pāṇikā dakṣavihitā brahmagītikā |<br />
                  	    geyam etat tadabhyāsakaraṇān mokṣasaṃjñitam ||
                  	   <span class="ref">YDh_3.114</span></p>
               
               	  
               <p>aparāntakollopyamadrakaprakaryauveṇakāni sarobindusahitaṃ cottaram ity etāni prakarākhyāni
                  sapta gītakāni | caśabdād āsāritavardhamānakādimahāgītāni gṛhyante | ṛggāthādyāś catasro
                  gītikā ity etad aparāntakādigītajātam adhyāropitātmabhāvaṃ mokṣasādhanatvān mokṣasaṃjñitaṃ
                  mantavyam, tadabhyāsasyaikāgratāpādanadvāreṇātmaikagratāpattikāraṇatvāt || 3.113 ||
                  3.114 ||
               </p>
               
               	  
               <p class="italic">kiṃ ca |</p>
               
               	  
               <p id="YDh_3.115" class="bold">
                  	    vīṇāvādanatattvajñaḥ śrutijātiviśāradaḥ |<br />
                  	    tālajñaś cāprayāsena mokṣamārgaṃ niyacchati ||
                  	   <span class="ref">YDh_3.115</span></p>
               
               	  
               <p><span class="red">bharatādimuni</span>pratipāditavīṇāvādanatattvavedī | śrūyata iti śrutiḥ dvāviṃśatividhā saptasvareṣu
                  | tathā hi | ṣaḍjamadhyamapañcamāḥ pratyekaṃ catuḥśrutayaḥ ṛṣabhadhaivatau pratyekaṃ
                  triśrutī gāndhāraniṣādau pratyekaṃ dviśrutī iti | jātayas tu ṣaḍjādayaḥ sapta śuddhāḥ
                  saṃkarajātayas tv ekādaśety evam aṣṭādaśavidhās, tāsu viśāradaḥ pravīṇaḥ | tāla iti
                  gītaparimāṇaṃ kathyate | tatsvarūpajñaś ca tadanuviddhabrahmopāsanatayā tālādibhaṅgabhayāc
                  cittavṛtter ātmaikāgratāyāḥ sukaratvād alpāyāsenaiva muktipathaṃ niyacchati prāpnoti
                  || 3.115 ||
               </p>
               
               	  
               <p class="italic">cittavikṣepādyantarāyahatasya gītajñasya phalāntaram āha |</p>
               
               	  
               <p id="YDh_3.116" class="bold">
                  	    gītajño yadi yogena nāpnoti paramaṃ padam |<br />
                  	    rudrasyānucaro bhūtvā tenaiva saha modate ||
                  	   <span class="ref">YDh_3.116</span></p>
               
               	  
               <p>gītajño yadi kathaṃcid yogena paramaṃ padaṃ nāpnoti, tarhi rudrasya sacivo bhūtvā
                  tenaiva saha modite krīḍati || 3.116 ||
               </p>
               
               	  
               <p class="italic">pūrvoktam upasaṃharati |</p>
               
               	  
               <p id="YDh_3.117" class="bold">
                  	    anādir ātmā kathitas tasyādis tu śarīrakam |<br />
                  	    ātmanas tu jagat sarvaṃ jagataś cātmasaṃbhavaḥ ||
                  	   <span class="ref">YDh_3.117</span></p>
               
               	  
               <p>prāguktarītyā anādir ātmā kṣetrajñas tasya ca śarīragrahaṇam evādir udbhavaḥ kathitaḥ
                  <q>ajaḥ śarīragrahaṇād</q> YDh 3.69) ity atra | paramātmanaś ca sakāśāt pṛthivyādisakalabhuvanodbhavaḥ tasmād
                  udbhūtāc ca pṛthivyādibhūtasaṃghātāj jīvānāṃ sthūlaśarīratāyāṃ saṃbhavaś ca kathitaḥ
                  <q>sargādau sa yathākāśam</q> (YDh 3.70) ityādinā || 3.117 ||
               </p>
               
               	  
               <p class="italic">etad eva praśnapūrvakaṃ vivṛṇoti |</p>
               
               	  
               <p id="YDh_3.118" class="bold">
                  	    katham etad vimuhyāmaḥ sadevāsuramānavam |<br />
                  	    jagadudbhūtam ātmā ca kathaṃ tasmin vadasva naḥ ||
                  	   <span class="ref">YDh_3.118</span></p>
               
               	  
               <p>yad etat sakalasurāsuramanujādisahitaṃ jagat tad ātmanaḥ sakāśāt katham utpannam,
                  ātmā ca tasmin jagati kathaṃ tiryaṅnarasarīsṛpādiśarīrabhāg bhavatīty etasminn arthe
                  vimuhyāmaḥ | ato mohāpanuttyartham asmākaṃ vistaraśo vadasva || 3.118 ||
               </p>
               
               	  
               <p class="italic">evaṃ munibhiḥ pṛṣṭaḥ pratyuttaram āha |</p>
               
               	  
               <p id="YDh_3.119" class="bold">
                  	    mohajālam apāsyeha puruṣo dṛśyate hi yaḥ |<br />
                  	    sahasrakarapannetraḥ sūryavarcāḥ sahasrakaḥ ||
                  	   <span class="ref">YDh_3.119</span></p>
               	  
               <p id="YDh_3.120" class="bold">
                  	    sa ātmā caiva yajñaś ca viśvarūpaḥ prajāpatiḥ |<br />
                  	    virājaḥ so 'nnarūpeṇa yajñatvam upagacchati ||
                  	   <span class="ref">YDh_3.120</span></p>
               
               	  
               <p>iha jagati yad idaṃ sthūlakalevarādāv anātmany ātmābhimānarūpaṃ mohajālaṃ tad apāsya
                  tadvyatirikto yaḥ puruṣo 'nekakaracaraṇalocanaḥ sūryavarcā anantaraśmiḥ sahasrakaḥ
                  bahuśirā dṛśyate | etac ca tattadgocaraśaktyādhāratayocyate, tasya sākṣātkārādisaṃbandhābhāvāt
                  | sa evātmā yajñaḥ prajāpatiś ca | yato 'sau viśvarūpaḥ sarvātmakaḥ | vaiśvarūpyam
                  eva katham iti cet, yasmād asau virājaḥ puroḍāśādyannarūpeṇa yajñatvam upagacchati
                  | yajñāc ca vṛṣṭyādidvāreṇa prajāsṛṣṭir ity evaṃ vaiśvarūpyam || 2.119 || 2.120 ||
               </p>
               
               	  
               <p class="italic">etad eva prapañcayati |</p>
               
               	  
               <p id="YDh_3.121" class="bold">
                  	    yo dravyadevatātyāgasambhūto rasa uttamaḥ |<br />
                  	    devān saṃtarpya sa raso yajamānaṃ phalena ca ||
                  	   <span class="ref">YDh_3.121</span></p>
               	  
               <p id="YDh_3.122" class="bold">
                  	    saṃyojya vāyunā somaṃ nīyate raśmibhis tataḥ |<br />
                  	    ṛgyajuḥsāmavihitaṃ sauraṃ dhāmopanīyate ||
                  	   <span class="ref">YDh_3.122</span></p>
               	  
               <p id="YDh_3.123" class="bold">
                  	    khamaṇḍalād asau sūryaḥ sṛjaty amṛtam uttamam |<br />
                  	    yajjanma sarvabhūtānām aśanānaśanātmanām ||
                  	   <span class="ref">YDh_3.123</span></p>
               	  
               <p id="YDh_3.124" class="bold">
                  	    tasmād annāt punar yajñaḥ punar annaṃ punaḥ kratuḥ |<br />
                  	    evam etad anādyantaṃ cakraṃ samparivartate ||
                  	   <span class="ref">YDh_3.124</span></p>
               
               	  
               <p>dravyasya carupuroḍāśāder devatoddeśena tyāgād yo raso 'dṛṣṭarūpam ātmanaḥ pariṇatyantaram
                  uttamaḥ sakalajagajjanmabījatayotkṛṣṭatamaḥ saṃbhūtaḥ, sa devān saṃpradānakārakabhūtān
                  samyak prīṇayitvā, yajamānaṃ cābhilaṣitaphalena saṃyojya, pavanena preryamāṇaś candramaṇḍalaṃ
                  prati nīyate | tataḥ śaśimaṇḍalād raśmibhir bhānumaṇḍalam | saiṣā trayy eva vidyā
                  tapatīty abhedābhidhānāt, ṛgyajuḥsāmamayaṃ praty upanīyate | tataś ca svamaṇḍalād
                  asau sūryo 'mṛtarasaṃ vṛṣṭirūpam uttamaṃ yat sakalabhūtānām aśanānaśanātmanāṃ carācarāṇāṃ
                  janananimittaṃ tat sṛjati | tasmād vṛṣṭisaṃpāditauṣadhimayāt prajotpattihetor annāt
                  punar yajño yajñāc ca pūrvābhihitabhaṅgyā punar annaṃ annāc ca punaḥ kratur ity evam
                  etad akhilaṃ saṃsāracakraṃ pravāharūpeṇotpattivināśavirahitaṃ samyak parivartata ity
                  anena krameṇātmanaḥ sakāśād akhilajagadutpattiḥ | tatra cātmanaḥ svakarmānurūpavigrahaparigrahaḥ
                  || 3.121-124 ||
               </p>
               
               	  
               <p class="italic"><span class="underline">nanu</span> yady ātmanaḥ saṃsaraṇam anādyantaṃ tarhy anirmuktiprasaṅgaḥ, ity ata āha |
               </p>
               
               	  
               <p id="YDh_3.125" class="bold">
                  	    anādir ātmā saṃbhūtir vidyate nāntarātmanaḥ |<br />
                  	    samavāyī tu puruṣo mohecchādveṣakarmajaḥ ||
                  	   <span class="ref">YDh_3.125</span></p>
               
               	  
               <p>yady apy ātmano 'nāditvāt saṃbhūtir na vidyate antarātmanaḥ śarīravyāpinaḥ, tathāpi
                  puruṣaḥ śarīreṇa samavāyī bhavati bhogāyatane sukhaduḥkhātmakaṃ bhogyajātam upabhuṅkte
                  ity evaṃbhūtena saṃbandhena saṃbandhī bhavaty eva | sa ca samavāyo mohecchādveṣajanitakarmanirmeyo
                  na tu nisargajātaḥ | tasya kāryatvena vināśopapatter nānirmuktiḥ || 3.125 ||
               </p>
               
               	  
               <p class="italic">ātmano jagajjanmety uktam, tatprapañcayitum āha |</p>
               
               	  
               <p id="YDh_3.126" class="bold">
                  	    sahasrātmā mayā yo va ādideva udāhṛtaḥ |<br />
                  	    mukhabāhūrupajjāḥ syus tasya varṇā yathākramam ||
                  	   <span class="ref">YDh_3.126</span></p>
               	  
               <p id="YDh_3.127" class="bold">
                  	    pṛthivī pādatas tasya śiraso dyaur ajāyata |<br />
                  	    nastaḥ prāṇā diśaḥ śrotrāt sparśād vāyur mukhāc chikhī ||
                  	   <span class="ref">YDh_3.127</span></p>
               	  
               <p id="YDh_3.128" class="bold">
                  	    manasaś candramā jātaś cakṣuṣaś ca divākaraḥ |<br />
                  	    jaghanād antarikṣaṃ ca jagac ca sacarācaram ||
                  	   <span class="ref">YDh_3.128</span></p>
               
               	  
               <p>yo 'sau sakalajīvātmakatayā prapañcātmakatayā ca sahasrātmā bahurūpas tathā sakalajagaddhetutayā
                  ādidevo mayā yuṣmākam udāhṛtaḥ tasya vadanabhujasakthicaraṇajātā yathākramam agrajanmādayaś
                  catvāro varṇāḥ | tathā tasya pādād bhūmir mastakāt surasadma ghrāṇāt prāṇaḥ karṇāt
                  kakubhaḥ sparśāt pavano vadanād dhutavahaḥ manasaḥ śaśāṅkaḥ netrād bhānuḥ jaghanād
                  gaganaṃ jaṅgamājaṅgamātmakaṃ jagac ca || 3.126-128 ||
               </p>
               
               	  
               <p class="italic">atra codayanti |</p>
               
               	  
               <p id="YDh_3.129" class="bold">
                  	    yady evaṃ sa kathaṃ brahman pāpayoniṣu jāyate |<br />
                  	    īśvaraḥ sa kathaṃ bhāvair aniṣṭaiḥ samprayujyate ||
                  	   <span class="ref">YDh_3.129</span></p>
               
               	  
               <p>he brahman yogīśvara, yady ātmaiva jīvādibhāvaṃ bhajate tarhi katham asau pāpayoniṣu
                  mṛgapakṣyādiṣu jāyate | atha moharāgadveṣādidoṣaduṣṭatvāt tatra janmety ucyate | tac
                  ca na | yasmād īśvaraḥ svatantraḥ katham aniṣṭair moharāgādibhāvaiḥ saṃyujyate ||
                  3.129 ||
               </p>
               
               	  
               <p class="italic">kiṃ ca |</p>
               
               	  
               <p id="YDh_3.130" class="bold">
                  	    karaṇair anvitasyāpi pūrvaṃ jñānaṃ kathaṃ ca na |<br />
                  	    vetti sarvagatāṃ kasmāt sarvago 'pi na vedanām ||
                  	   <span class="ref">YDh_3.130</span></p>
               
               	  
               <p>tathedam apy atra dūṣaṇam | manaḥprabhṛtijñānopāyaiḥ sahitasyāpi tasyātmanaḥ pūrvajñānaṃ
                  janmāntarānubhūtaviṣayaṃ kasmān notpadyate | tathā sarvaprāṇigatāṃ vedanāṃ sukhaduḥkhādirūpāṃ
                  svayaṃ sarvago 'pi sarvadehagato 'pi kasmān na vetti | tasmād ātmaiveśvaro jīvādibhāvaṃ
                  bhajata ity ayuktam || 3.130 ||
               </p>
               
               	  
               <p class="italic">tatra pūrvacodyasyottaram āha |</p>
               
               	  
               <p id="YDh_3.131" class="bold">
                  	    antyapakṣisthāvaratāṃ manovākkāyakarmajaiḥ |<br />
                  	    doṣaiḥ prayāti jīvo 'yaṃ bhavaṃ yoniśateṣu ca ||
                  	   <span class="ref">YDh_3.131</span></p>
               
               	  
               <p>yady apīśvaraḥ svarūpeṇa satyajñānānandalakṣaṇaḥ tathāpy avidyāsamāveśavaśān moharāgādibhāvair
                  abhibhūyamāno nānāhīnayonijananasādhanaṃ mānasāditrividhaṃ karmanicayam ācarati |
                  tena cāntyajādihīnayonitām āpadyate | antyāś caṇḍālādayaḥ pakṣiṇaḥ kākādayaḥ sthāvarā
                  vṛkṣādayaḥ teṣāṃ bhāvo 'ntyapakṣisthāvaratā tāṃ yathākrameṇa manovākkāyārabdhakarmadoṣair
                  janmasahasreṣv ayam jīvaḥ prāpnoti || 3.131 ||
               </p>
               
               	  
               <p class="italic">kiṃ ca |</p>
               
               	  
               <p id="YDh_3.132" class="bold">
                  	    anantāś ca yathā bhāvāḥ śarīreṣu śarīriṇām |<br />
                  	    rūpāṇy api tathaiveha sarvayoniṣu dehinām ||
                  	   <span class="ref">YDh_3.132</span></p>
               
               	  
               <p>śarīriṇāṃ jīvānāṃ śarīreṣu bhāvā abhiprāyaviśeṣāḥ sattvādyudrekatāratamyād yathānantās
                  tathā tatkāryāṇy api kubjavāmanatvādīni rūpāṇi dehināṃ sarvayoniṣu bhavanti || 3.132
                  ||
               </p>
               
               	  
               <p class="italic"><span class="underline">nanu</span> yadi karmajanyāni kubjatvādīni tarhi karmānantaram eva tair bhavitavyam, ity āśaṅkyāha
                  |
               </p>
               
               	  
               <p id="YDh_3.133" class="bold">
                  	    vipākaḥ karmaṇāṃ pretya keṣāṃcid iha jāyate |<br />
                  	    iha vāmutra vaikeṣāṃ bhāvas tatra prayojanam ||
                  	   <span class="ref">YDh_3.133</span></p>
               
               	  
               <p>keṣāṃcij jyotiṣṭomādikarmaṇāṃ vipākaḥ phalaṃ pretya dehāntare bhavati | keṣāṃcit kārīryādikarmaṇāṃ
                  vṛṣṭyādiphalam ihaiva bhavati | keṣāṃcic citrādīnāṃ phalaṃ paścādikam iha dehāntare
                  vety aniyatam | na hy anantaram eva karmaphalena bhavitavyam iti śāstrārthaḥ | atra
                  ca karmaṇāṃ śubhāśubhaphalajanakatve sattvādibhāva eva prayojakabhūtas tadāyattatvāt
                  phalatāratamyasya || 3.133 ||
               </p>
               
               	  
               <p class="italic">manovākkāyakarmajair antyādiyonīḥ prāpnotīty uktaṃ, tat prapañcayitum āha |</p>
               
               	  
               <p id="YDh_3.134" class="bold">
                  	    paradravyāṇy abhidhyāyaṃs tathāniṣṭāni cintayan |<br />
                  	    vitathābhiniveśī ca jāyate 'ntyāsu yoniṣu ||
                  	   <span class="ref">YDh_3.134</span></p>
               
               	  
               <p>paradhanāni katham aham apahareyam ityābhimukjyena dhyāyaṃs, tathāniṣṭāni brahmahatyādīni
                  hiṃsātmakāni kariṣyāmīti cintayan, vitathe asatyabhūte vastuny abhiniveśaḥ punaḥ punaḥ
                  saṃkalpas tadvāṃś ca śvacaṇḍālādyantyayoniṣu jāyate || 3.134 ||
               </p>
               
               	  
               <p class="italic">kiṃ ca |</p>
               
               	  
               <p id="YDh_3.135" class="bold">
                  	    puruṣo 'nṛtavādī ca piśunaḥ paruṣas tathā |<br />
                  	    anibaddhapralāpī ca mṛgapakṣiṣu jāyate ||
                  	   <span class="ref">YDh_3.135</span></p>
               
               	  
               <p>yas tv anṛtavadanaśīlaḥ puruṣaḥ piśunaḥ karṇejapaḥ puruṣaḥ parodvegakarabhāṣy anibaddhapralāpī
                  prakṛtāsaṅgatārthavādī ca buddhipūrvābuddhipūrvāditāratamyād dhīnotkṛṣṭeṣu mṛgapakṣiṣu
                  jāyate || 3.135 ||
               </p>
               
               	  
               <p class="italic">kiṃ ca |</p>
               
               	  
               <p id="YDh_3.136" class="bold">
                  	    adattādānanirataḥ paradāropasevakaḥ |<br />
                  	    hiṃsakaś cāvidhānena sthāvareṣv abhijāyate ||
                  	   <span class="ref">YDh_3.136</span></p>
               
               	  
               <p>adattādānanirato 'dattaparadhanāpahāraprasaktaḥ paradāraprasaktaś ca avihitamārgeṇa
                  prāṇināṃ ghātakaś ca doṣagurulaghubhāvatāratamyāt tarulatāpratānādisthāvareṣu jāyate
                  || 3.136 ||
               </p>
               
               	  
               <p class="italic">sattvādiguṇaparipākam āha |</p>
               
               	  
               <p id="YDh_3.137" class="bold">
                  	    ātmajñaḥ śaucavān dāntas tapasvī vijitendriyaḥ |<br />
                  	    dharmakṛd vedavidyāvit sāttviko devayonitām ||
                  	   <span class="ref">YDh_3.137</span></p>
               
               	  
               <p>ātmajño vidyādhanābhijanādyabhimānarahitaḥ śaucavān bāhyābhyantaraśaucayuktaḥ dānta
                  upaśamānvitaḥ tapasvī kṛcchrāditapoyuktaḥ tathendriyārtheṣv aprasaktaḥ nityanaimittikadharmānuṣṭhānanirataḥ
                  vedārthavedī ca yaḥ sāttvikaḥ sa ca sattvodrekatāratamyavaśād utkṛṣṭotkṛṣṭatarasurayonitāṃ
                  prāpnoti || 3.137 ||
               </p>
               
               	  
               <p class="italic">kiṃ ca |</p>
               
               	  
               <p id="YDh_3.138" class="bold">
                  	    asatkāryarato 'dhīra ārambhī viṣayī ca yaḥ |<br />
                  	    sa rājaso manuṣyeṣu mṛto janmādhigacchati ||
                  	   <span class="ref">YDh_3.138</span></p>
               
               	  
               <p>asatkāryeṣu tūryavāditranṛtyādiṣv abhirato yas tathā adhīro vyagracitta ārambhī sadā
                  kāryākulo viṣayeṣv atiprasaktaś ca sa rajoguṇayuktaḥ tadguṇatāratamyād dhīnotkṛṣṭamanuṣyajātiṣu
                  maraṇānantaram utpattiṃ prāpnoti || 3.138 ||
               </p>
               
               	  
               <p class="italic">tathā ca<span class="note">Seltur omits: ca.</span> |
               </p>
               
               	  
               <p id="YDh_3.139" class="bold">
                  	    nidrāluḥ krūrakṛl lubdho nāstiko yācakas tathā |<br />
                  	    pramādavān bhinnavṛtto bhavet tiryakṣu tāmasaḥ ||
                  	   <span class="ref">YDh_3.139</span></p>
               
               	  
               <p>yaḥ punar nidrāśīlaḥ prāṇipīḍākaro lobhayuktaś ca tathā nāstiko dharmāder nindakaḥ
                  yācanaśīlaḥ pramādavān kāryākāryavivekaśūnyaḥ viruddhācāraś ca asau tamoguṇayuktas
                  tattāratamyād dhīnahīnatarapaśvādiyoniṣu jāyate || 3.139 ||
               </p>
               
               	  
               <p class="italic">pūrvoktam upasaṃharati |</p>
               
               	  
               <p id="YDh_3.140" class="bold">
                  	    rajasā tamasā caivaṃ samāviṣṭo bhramann iha |<br />
                  	    bhāvair aniṣṭaiḥ saṃyuktaḥ saṃsāraṃ pratipadyate ||
                  	   <span class="ref">YDh_3.140</span></p>
               
               	  
               <p>evam avidyāviddho 'yam ātmā rajastamobhyāṃ samyag āviṣṭa iha saṃsāre paryaṭan nānāvidhaduḥkhapradair
                  bhāvair abhibhūtaḥ punaḥ punaḥ saṃsāraṃ dehagrahaṇaṃ prāpnoti | itīśvaraḥ sa kathaṃ
                  bhāvair aniṣṭaiḥ saṃprayujyata ity asya codyasyānavakāśaḥ || 3.140 ||
               </p>
               
               	  
               <p class="italic">yad api <q>karaṇair anvitasyāpi</q> (YDh 3.130) iti dvitīyaṃ codyaṃ tasyottaram āha |
               </p>
               
               	  
               <p id="YDh_3.141" class="bold">
                  	    malino hi yathā ādarśo rūpālokasya na kṣamaḥ |<br />
                  	    tathāvipakvakaraṇa ātmajñānasya na kṣamaḥ ||
                  	   <span class="ref">YDh_3.141</span></p>
               
               	  
               <p>yady apy ātmā antaḥkaraṇādijñānasādhanasaṃpannas tathāpi janmāntarānubhūtārthāvabodhe
                  na samartho 'vipakvakaraṇo rāgādimalākrāntacitto yasmāt | yathā darpaṇo malachanno
                  rūpajñānotpādanasamartho na bhavati || 3.141 ||
               </p>
               
               	  
               <p class="italic"><span class="underline">nanu</span> prāgbhavīyajñānasyāpy ātmaprakāśitvāt tasya ca svataḥsiddhatvān nānupalambho yuktaḥ,
                  ity āśaṅkyāha |
               </p>
               
               	  
               <p id="YDh_3.142" class="bold">
                  	    kaṭvervārau yathāpakve madhuraḥ san raso 'pi na |<br />
                  	    prāpyate hy ātmani tathā nāpakvakaraṇe jñatā ||
                  	   <span class="ref">YDh_3.142</span></p>
               
               	  
               <p>apakve kaṭvervārau tiktakarkaṭikāyāṃ vidyamāno 'pi madhuro raso yathā nopalabhyate
                  tathātmany apakvakaraṇe vidyamānāpi jñatā jñātṛtā prāgbhavīyavastugocaratā na prāpyate
                  || 3.142 ||
               </p>
               
               	  
               <p class="italic"><q>vetti sarvagatāṃ kasmāt sarvago 'pi na vedanām</q> (YDh 3.130) iti yad uktaṃ tatrottaram āha |
               </p>
               
               	  
               <p id="YDh_3.143" class="bold">
                  	    sarvāśrayāṃ nije dehe dehī vindati vedanām |<br />
                  	    yogī muktaś ca sarvāsāṃ yo na cāpnoti vedanām ||
                  	   <span class="ref">YDh_3.143</span></p>
               
               	  
               <p>yaḥ punar dehī dehābhimānayuktaḥ sa sarvāśrayām ādhyātmikādirūpāṃ vedanāṃ svakarmopārjita
                  eva dehe prāpnoti na dehāntaragatāṃ bhogāyatanārambhādṛṣṭavailakṣaṇyād eva | yas tu
                  yogī mukto muktāhaṃkārādiḥ sakalakṣetragatānāṃ sukhaduḥkhādisaṃvidāṃ veditā bhavati
                  paripakvakaraṇatvāt || 3.143 ||
               </p>
               
               	  
               <p class="italic"><span class="underline">nanu</span> ekasminn ātmani suranarādideheṣu bhedapratyayo na ghaṭate, ity āśaṅkyāha |
               </p>
               
               	  
               <p id="YDh_3.144" class="bold">
                  	    ākāśam ekaṃ hi yathā ghaṭādiṣu pṛthag bhavet |<br />
                  	    tathātmā eko hy anekaś ca jalādhāreṣv ivāṃśumān ||
                  	   <span class="ref">YDh_3.144</span></p>
               
               	  
               <p>yathaikam eva gaganaṃ kūpakumbhādyupādhibhedabhinnaṃ nānevānubhūyate, yathā vā bhānur
                  eko 'pi bhinneṣu jalabhājaneṣu karakamaṇikamallikādiṣu nānevānubhūyate, tathaiko 'py
                  ātmā antaḥkaraṇopādhibhedena nānā pratīyate | dvitīyadṛṣṭāntopādānam ātmabhedasyāpāramārthikatvadyotanārtham
                  || 3.144 ||
               </p>
               
               	  
               <p class="italic"><q>pañcadhātūn svayaṃ ṣaṣṭa ādatte yugapat prabhuḥ</q> (YDh 3.72) ityādyuktam artham upasaṃhṛtyāha |
               </p>
               
               	  
               <p id="YDh_3.145" class="bold">
                  	    brahmakhānilatejāṃsi jalaṃ bhūś ceti dhātavaḥ |<br />
                  	    ime lokā eṣa cātmā tasmāc ca sacarācaram ||
                  	   <span class="ref">YDh_3.145</span></p>
               
               	  
               <p>brahma ātmā, khaṃ gaganam, anilo vāyuḥ, tejo 'gniḥ, jalaṃ prasiddhaṃ, bhūś cety ete
                  vātādidhātava eva śarīraṃ vyāpya dhārayantīti dhātavo 'bhidhīyante | tatra khādayaḥ
                  pañca dhātavaḥ lokyante dṛśyante iti lokāḥ | jaḍā iti yāvat | eṣa ciddhātur ātmā etasmāj
                  jaḍājaḍasamudāyāt sthāvarajaṅgamātmakaṃ jagad utpadyate || 3.145 ||
               </p>
               
               	  
               <p class="italic">katham asāv ātmā jagat sṛjatīty āha |</p>
               
               	  
               <p id="YDh_3.146" class="bold">
                  	    mṛddaṇḍacakrasaṃyogāt kumbhakāro yathā ghaṭam |<br />
                  	    karoti tṛṇamṛtkāṣṭhair gṛhaṃ vā gṛhakārakaḥ ||
                  	   <span class="ref">YDh_3.146</span></p>
               	  
               <p id="YDh_3.147" class="bold">
                  	    hemamātram upādāya rūpaṃ vā hemakārakaḥ |<br />
                  	    nijalālāsamāyogāt kośaṃ vā kośakārakaḥ ||
                  	   <span class="ref">YDh_3.147</span></p>
               	  
               <p id="YDh_3.148" class="bold">
                  	    kāraṇāny evam ādāya tāsu tāsv iha yoniṣu |<br />
                  	    sṛjaty ātmānam ātmā ca sambhūya karaṇāni ca ||
                  	   <span class="ref">YDh_3.148</span></p>
               
               	  
               <p>yathā hi kulālo mṛccakracīvarādikaṃ kāraṇajātam upādāya karakaśarāvādikaṃ nānāvidhakāryajātaṃ
                  racayati | yathā vā vardhakis tṛṇamṛtkāṣṭhaiḥ parasparasāpekṣaiḥ ekaṃ gṛhākhyaṃ kāryaṃ
                  karoti | yathā vā hemakārakaḥ kevalaṃ hemopādāya hemānugatam eva kaṭakamukuṭakuṇḍalādikāryam
                  utpādayati | yathā vā kośakārakaḥ kīṭaviśeṣo nijalālayārabdham ātmabandhanaṃ kośākhyam
                  ārabhate tathātmāpi pṛthivyādīni sādhanāni parasparasāpekṣāṇi tathā karaṇāny api śrotrādīny
                  upādāya asmin saṃsāre tāsu tāsu surādiyoniṣu svayam evātmānaṃ nijakarmabandhabaddhaṃ
                  śarīritayā sṛjati || 3.146-148 ||
               </p>
               
               	  
               <p class="italic"><span class="underline">kiṃ punar</span> vaiṣayikajñānendriyavyatiriktātmasadbhāve pramāṇam, ity āśaṅkyāha |
               </p>
               
               	  
               <p id="YDh_3.149" class="bold">
                  	    mahābhūtāni satyāni yathātmāpi tathaiva hi |<br />
                  	    ko 'nyathaikena netreṇa dṛṣṭam anyena paśyati ||
                  	   <span class="ref">YDh_3.149</span></p>
               	  
               <p class="bold">vācaṃ vā ko vijānāti punaḥ saṃśrutya saṃśrutām | <span class="ref">YDh_3.150ab</span></p>
               
               	  
               <p>yathā hi pṛthivyādimahābhūtāni satyāni pramāṇāgamyatvāt tathātmāpi satyaḥ | anyathā
                  yadi buddhīndriyavyatirikto jñātā dhruvo na syāt tarhi ekena cakṣurindriyeṇa dṛṣṭaṃ
                  vastu anyena sparśanendriyeṇa ko vijānāti <q>yam aham adrākṣaṃ tam ahaṃ spṛśāmi</q> iti | tathā kasyacit puruṣasya vācaṃ pūrvaṃ śrutvā punaḥ śrūyamāṇāṃ vācaṃ tasya vāg
                  iyam iti kaḥ pratyabhijānāti | tasmāt jñānendriyātirikto jñātā dhruva iti siddham
                  || || 3.149 ||
               </p>
               
               	  
               <p class="italic">kiṃ ca |</p>
               
               	  
               <p class="bold">atītārthasmṛtiḥ kasya ko vā svapnasya kārakaḥ || <span class="ref">YDh_3.150cd</span></p>
               	  
               <p id="YDh_3.151" class="bold">
                  	    jātirūpavayovṛttavidyādibhir ahaṃkṛtaḥ |<br />
                  	    śabdādiviṣayodyogaṃ karmaṇā manasā girā ||
                  	   <span class="ref">YDh_3.151</span></p>
               
               	  
               <p>yady ātmā dhruvo na syāt tarhy anubhūtārthagocarā smṛtiḥ pūrvānubhavabhāvitasaṃskārodbodhanibandhanā
                  kasya bhavet? na hy anyena dṛṣṭe vastuny anyasya smṛtir upapadyate | tathā kaḥ svapnajñānasya
                  kārakaḥ? na hīndriyāṇām uparatavyāpārāṇāṃ tatkārakatvam | tathāham evābhijanatvādisaṃpanna
                  ity evaṃvidho 'nusaṃdhānapratyayaḥ kasya bhavati sthirātmavyatiriktasya? tathā śabdasparśādiviṣayopabhogasiddhyartham
                  udyogaṃ manovākkāyaiḥ kaḥ kuryāt? tasmād api buddhīndriyavyatirikta ātmā sthitaḥ ||
                  3.150 || 3.151 ||
               </p>
               
               	  
               <p class="italic">upāsanāviśeṣavidhyarthaṃ saṃsārasya rūpaṃ vivṛṇvann āha |</p>
               
               	  
               <p id="YDh_3.152" class="bold">
                  	    sa saṃdigdhamatiḥ karmaphalam asti na veti vā |<br />
                  	    viplutaḥ siddham ātmānam asiddho 'pi hi manyate ||
                  	   <span class="ref">YDh_3.152</span></p>
               
               	  
               <p>yo 'sau pūrvokta ātmā vipluto 'haṃkāradūṣitaḥ sa sakalakarmasu phalam asti na veti
                  saṃdigdhamatir bhavati | tathāsiddho 'py akṛtārtho 'pi siddham eva kṛtārtham ātmānaṃ
                  manyate || 3.152 ||
               </p>
               
               	  
               <p class="italic">kiṃ ca |</p>
               
               	  
               <p id="YDh_3.153" class="bold">
                  	    mama dārāḥ sutāmātyā aham eṣām iti sthitiḥ |<br />
                  	    hitāhiteṣu bhāveṣu viparītamatiḥ sadā ||
                  	   <span class="ref">YDh_3.153</span></p>
               
               	  
               <p>tasya viplutamater mama kalatraputrapreṣyādayo 'ham eṣām ity atīva mamatākulasthitir
                  bhavati | tathā hitāhitakare kāryaprakare sa viplutamatir viparītamatiḥ sadā bhavet
                  || 3.153 ||
               </p>
               
               	  
               <p class="italic">kiṃ ca |</p>
               
               	  
               <p id="YDh_3.154" class="bold">
                  	    jñeyajñe prakṛtau caiva vikāre cāviśeṣavān |<br />
                  	    anāśakānalāghātajalaprapatanodyamī ||
                  	   <span class="ref">YDh_3.154</span></p>
               	  
               <p id="YDh_3.155" class="bold">
                  	    evaṃvṛtto 'vinītātmā vitathābhiniveśavān |<br />
                  	    karmaṇā dveṣamohābhyām icchayā caiva badhyate ||
                  	   <span class="ref">YDh_3.155</span></p>
               
               	  
               <p>jñeyaṃ jānātīti jñeyajñas tasminn ātmani prakṛtau cātmano guṇasāmyāvasthāyāṃ vikāre
                  cāhaṃkārādāv aviśeṣavān vivekānabhijño bhavati | tathānaśanahutāśanāmbupraveśaviṣāśanādiṣu
                  viplavavaśāt kṛtaprayatno bhavet | evaṃ nānāprakārākāryapravṛtto 'vinītātmāsaṃyatātmā
                  asatkāryābhiniveśayuktaḥ san tatkṛtakarmajātena rāgadveṣābhyāṃ mohena ca badhyate
                  || 3.154 || 3.155 ||
               </p>
               
               	  
               <p class="italic">śarīragrahaṇadvāreṇa kathaṃ punas tasya visrambho bhavatīty ata āha |</p>
               
               	  
               <p id="YDh_3.156" class="bold">
                  	    ācāryopāsanaṃ vedaśāstrārtheṣu vivekitā |<br />
                  	    tatkarmaṇām anuṣṭhānaṃ saṅgaḥ sadbhir giraḥ śubhāḥ ||
                  	   <span class="ref">YDh_3.156</span></p>
               	  
               <p id="YDh_3.157" class="bold">
                  	    stryālokālambhavigamaḥ sarvabhūtātmadarśanam |<br />
                  	    tyāgaḥ parigrahāṇāṃ ca jīrṇakāṣāyadhāraṇam ||
                  	   <span class="ref">YDh_3.157</span></p>
               	  
               <p id="YDh_3.158" class="bold">
                  	    viṣayendriyasaṃrodhas tandrālasyavivarjanam |<br />
                  	    śarīraparisaṃkhyānaṃ pravṛttiṣv aghadarśanam ||
                  	   <span class="ref">YDh_3.158</span></p>
               	  
               <p id="YDh_3.159" class="bold">
                  	    nīrajastamasā sattvaśuddhir niḥspṛhatā śamaḥ |<br />
                  	    etair upāyaiḥ saṃśuddhaḥ sattvayogy amṛtībhavet ||
                  	   <span class="ref">YDh_3.159</span></p>
               
               	  
               <p>vidyārtham ācāryasevā, vedāntārtheṣu <span class="red">pātañjalādiyogaśāstrā</span>rtheṣu ca vivekitvam, tatpratipāditadhyānakarmaṇām anuṣṭhānam, satpuruṣasaṇgaḥ priyahitavacanatvam,
                  lalanālokanālambhayoḥ parityāgaḥ, sarvabhūteṣv ātmavad darśanaṃ samatvadarśanam, parigrahāṇāṃ
                  ca putrakṣetrakalatrādīnāṃ tyāgaḥ, jīrṇakāṣāyadhāraṇam, tathā śabdasparśādiviṣayeṣu
                  śrotrādīndriyāṇāṃ pravṛttinirodhaḥ, tandrā nidrānukāriṇī, ālasyam anutsāhaḥ tayor
                  viśeṣeṇa tyāgaḥ, śarīrasya parisaṃkhyānam asthirāśucitvādidoṣānusaṃdhānam, tathā sakalagamanādiṣu
                  pravṛttiṣu sūkṣmaprāṇivadhādidoṣaparāmarśaḥ, tathā rajastamovidhuratā prāṇāyāmādibhir
                  bhāvaśuddhiḥ, niḥspṛhatā viṣayeṣv anabhilāṣaḥ, śamo bāhyāntaḥkaraṇasaṃyamaḥ, etair
                  ācāryopāsanādibhir upāyaiḥ samyak śuddhaḥ, kevalasattvayukto brahmopāsanenāmṛtī bhavet
                  mukto bhavati || 3.156-159 ||
               </p>
               
               	  
               <p class="italic">katham amṛtatvaprāptir ity ata āha |</p>
               
               	  
               <p id="YDh_3.160" class="bold">
                  	    tattvasmṛter upasthānāt sattvayogāt parikṣayāt |<br />
                  	    karmaṇāṃ saṃnikarṣāc ca satāṃ yogaḥ pravartate ||
                  	   <span class="ref">YDh_3.160</span></p>
               
               	  
               <p>ātmākhyatattvasmṛter ātmani niścalatayopasthānāt sattvaśuddhiyogāt kevalasattvaguṇayogāt
                  karmabījānāṃ parikṣayāt satpuruṣāṇāṃ ca saṃbandhād ātmayogaḥ pravartate || 3.160 ||
               </p>
               
               	  
               <p class="italic">kiṃ ca |</p>
               
               	  
               <p id="YDh_3.161" class="bold">
                  	    śarīrasaṃkṣaye yasya manaḥ sattvastham īśvaram |<br />
                  	    aviplutamatiḥ samyak sa jātisaṃsmaratām iyāt ||
                  	   <span class="ref">YDh_3.161</span></p>
               
               	  
               <p>yasya punar yogino 'viplutamateḥ śarīrasaṃkṣayasamaye manaḥ sattvayuktaṃ samyag ekāgratayeśvaraṃ
                  prati vyāpriyate sa yady upāsanāprayogāpravīṇatayātmānaṃ nādhigacchati tarhi viśiṣṭasaṃskārapāṭavavaśena
                  jātyantarānubhūtakṛmikīṭādinānāgarbhavāsādisamudbhūtaduḥkhasmaratvaṃ prāpnuyāt | tatsamaraṇena
                  ca jātodvegatas tadvicchedakāriṇi mokṣe pravartate || 3.161 ||
               </p>
               
               	  
               <p class="italic">yas tv apaṭusaṃskāratayā pūrvaṃ jātiṃ na smarati tasya kā gatir ity atrāha |</p>
               
               	  
               <p id="YDh_3.162" class="bold">
                  	    yathā hi bharato varṇair varṇayaty ātmanas tanum |<br />
                  	    nānārūpāṇi kurvāṇas tathātmā karmajās tanūḥ ||
                  	   <span class="ref">YDh_3.162</span></p>
               
               	  
               <p>bharato naṭaḥ sa yathā rāmarāvaṇādinānārūpāṇi kurvāṇaḥ sitāsitapītādibhir varṇair
                  ātmanas tanuṃ varṇayati racayati tathaivātmā tattatkarmaphalopabhogārthaṃ kubjavāmanādinānārūpāṇi
                  karmanimittāni kalevarāṇy ādatte || 3.162 ||
               </p>
               
               	  
               <p class="italic">kiṃ ca |</p>
               
               	  
               <p id="YDh_3.163" class="bold">
                  	    kālakarmātmabījānāṃ doṣair mātus tathaiva ca |<br />
                  	    garbhasya vaikṛtaṃ dṛṣṭam aṅgahīnādi janmanaḥ ||
                  	   <span class="ref">YDh_3.163</span></p>
               
               	  
               <p>na kevalaṃ karmaiva kubjavāmanatvādinimittaṃ kiṃ tu kālakarmaṇi svakāraṇapitṛbījadoṣo
                  mātṛdoṣaś ceti sarvam etat sahakārikāraṇam | etena dṛṣṭādṛṣṭasvarūpeṇa kāraṇakalāpena
                  garbhasyāṅgahīnatvādivikāro janmana ārabhyāniyatakālo dṛṣṭaḥ || 3.163 ||
               </p>
               
               	  
               <p class="italic"><span class="underline">nanu</span> prākṛtikapralayāvasare mahadādyakhilavikāravināśe karmaṇo nāśāt kathaṃ tannibandhanaḥ
                  prathamapiṇḍaparigrahaḥ, ity āśaṅkyāha |
               </p>
               
               	  
               <p id="YDh_3.164" class="bold">
                  	    ahaṃkāreṇa manasā gatyā karmaphalena ca |<br />
                  	    śarīreṇa ca nātmāyaṃ muktapūrvaḥ kathaṃcana ||
                  	   <span class="ref">YDh_3.164</span></p>
               
               	  
               <p>mano'haṃkārau prasiddhau | gatiḥ saṃsaraṇahetubhūto doṣarāśiḥ | karmaphalaṃ dharmādharmarūpam
                  | śarīraṃ liṅgātmakaṃ etair ahaṃkārādibhir ayam ātmā kadācid api na mucyate yāvan
                  mokṣaḥ || 3.164 ||
               </p>
               
               	  
               <p class="italic"><span class="underline">nanu</span> pratiniyatakarmaṇāṃ jīvānāṃ pratiniyatakālam evoparatir yuktā na punaḥ saṃgrāmādau
                  yugapad akāle prāṇasaṃkṣayaḥ, ity āśaṅkyāha |
               </p>
               
               	  
               <p id="YDh_3.165" class="bold">
                  	    vartyādhārasnehayogād yathā dīpasya saṃsthitiḥ |<br />
                  	    vikriyāpi ca dṛṣṭaivam akāle prāṇasaṃkṣayaḥ ||
                  	   <span class="ref">YDh_3.165</span></p>
               
               	  
               <p>yathā hi khalu tailaklinnānekavartivartinīnāṃ nānājvālānāṃ yugapatsaṃsthitiḥ tāsāṃ
                  ca sthitānāṃ taduttaraṃ dodhūyamānapavanāhatirūpavipattihetūpanipātayaugapadyād yugapaduparatir
                  yathā bhavati tathaiva rathisārathivājikuñjarādijīvānāṃ yuddhākhyoparatihetuyaugapadyād
                  akāle 'pi prāṇaparikṣayo nānupapannaḥ | etad uktaṃ bhavati | pratiniyatakālavipattihetubhūtādṛṣṭasya
                  tadviruddhakāryakaradṛṣṭahetūpanipātena pratibandha iti || 3.165 ||
               </p>
               
               	  
               <p class="italic">mokṣamārgam āha |</p>
               
               	  
               <p id="YDh_3.166" class="bold">
                  	    anantā raśmayas tasya dīpavad yaḥ sthito hṛdi |<br />
                  	    sitāsitāḥ karburūpāḥ kapilā nīlalohitāḥ ||
                  	   <span class="ref">YDh_3.166</span></p>
               	  
               <p id="YDh_3.167" class="bold">
                  	    ūrdhvam ekaḥ sthitas teṣāṃ yo bhittvā sūryamaṇḍalam |<br />
                  	    brahmalokam atikramya tena yāti parāṃ gatim ||
                  	   <span class="ref">YDh_3.167</span></p>
               
               	  
               <p>yo 'sau hṛdi pradīpavat sthito jīvas tasyānantā raśmayo nāḍyaḥ sukhaduḥkhahetubhūtāḥ
                  dvāsaptatisahasrāṇītyādinoktāḥ sitāsitakarburādirūpāḥ sarvataḥ sthitās teṣām eko raśmir
                  ūrdhvaṃ vyavasthitaḥ yo 'sau mārtaṇḍamaṇḍalaṃ nirbhidya hiraṇyagarbhanilayaṃ cātikramya
                  vartate tena jīvaḥ parāṃ gatim apunarāvṛttilakṣaṇāṃ prāpnoti || 3.167 ||
               </p>
               
               	  
               <p id="YDh_3.168" class="bold">
                  	    yad asyānyad raśmiśatam ūrdhvam eva vyavasthitam |<br />
                  	    tena devaśarīrāṇi sadhāmāni prapadyate ||
                  	   <span class="ref">YDh_3.168</span></p>
               
               	  
               <p>yad asyātmano muktimārgabhūtād raśmer anyad raśmiśatam ūrdhvākāram eva vyavasthitaṃ
                  tena suraśarīrāṇi taijasāni sukhaikabhogādhikaraṇāni sadhāmāni kanakarajataratnaracitāmarapurasahitāni
                  prapadyate || 3.168 ||
               </p>
               
               	  
               <p class="italic">saṃsaraṇamārgam āha |</p>
               
               	  
               <p id="YDh_3.169" class="bold">
                  	    ye 'nekarūpāś cādhastād raśmayo 'sya mṛduprabhāḥ |<br />
                  	    iha karmopabhogāya taiḥ saṃsarati so 'vaśaḥ ||
                  	   <span class="ref">YDh_3.169</span></p>
               
               	  
               <p>ye punas tasyādhastād raśmayo mṛduprabhās tair iha phalopabhogārthaṃ saṃsāre saṃsaraty
                  avaśaḥ svakṛtakarmaparatantraḥ || 3.169 ||
               </p>
               
               	  
               <p class="italic">bhūtacaitanyavādipakṣaṃ parijihīrṣur āha |</p>
               
               	  
               <p id="YDh_3.170" class="bold">
                  	    vedaiḥ śāstraiḥ savijñānair janmanā maraṇena ca |<br />
                  	    ārtyā gatyā tathāgatyā satyena hy anṛtena ca ||
                  	   <span class="ref">YDh_3.170</span></p>
               	  
               <p id="YDh_3.171" class="bold">
                  	    śreyasā sukhaduḥkhābhyāṃ karmabhiś ca śubhāśubhaiḥ |<br />
                  	    nimittaśākunajñānagrahasaṃyogajaiḥ phalaiḥ ||
                  	   <span class="ref">YDh_3.171</span></p>
               	  
               <p id="YDh_3.172" class="bold">
                  	    tārānakṣatrasaṃcārair jāgaraiḥ svapnajair api |<br />
                  	    ākāśapavanajyotirjalabhūtimirais tathā ||
                  	   <span class="ref">YDh_3.172</span></p>
               	  
               <p id="YDh_3.173" class="bold">
                  	    manvantarair yugaprāptyā mantrauṣadhiphalair api |<br />
                  	    vittātmānaṃ vedyamānaṃ kāraṇaṃ jagatas tathā ||
                  	   <span class="ref">YDh_3.173</span></p>
               
               	  
               <p><span class="bold">vedaiḥ</span> <q class="blue">sa eṣa neti nety ātmā</q> (BṛU 4.4.22) iti, <q class="blue">asthūlam anaṇv ahrasvam</q> (BṛU 3.8.8), <q class="blue">apāṇipādam</q> (MuṇḍU 1.1.6) ityādibhiḥ, <span class="bold">śāstraiś</span> ca mīmāṃsānvīkṣikyādibhiḥ, <span class="bold">vijñānaiś</span> ca <q>mamedaṃ śarīram</q> ityādidehavyatiriktātmānubhavaiḥ, tathā <span class="bold">janmamaraṇābhyāṃ</span> janmāntarānuṣṭhitadharmādharmaniyatābhyāṃ dehātiriktātmānumānam, <span class="bold">ārtyā</span> janmāntaragatakarmānuṣṭhātṛniyatayā, tathā <span class="bold">gamanāgamanābhyāṃ</span> jñānecchāprayatnādhāraniyatābhyām api bhautikadehātiriktātmānumānam | na hi dehasya
                  caitanyādi saṃbhavati | yataḥ kāraṇaguṇaproktakrameṇa kāryadravye vaiśeṣikaguṇārambho
                  dṛṣṭaḥ | na ca tatkāraṇabhūtapārthivaparamāṇvādiṣu caitanyādisamavāyaḥ saṃbhavati,
                  tadārabdhastambhakumbhādibhautikeṣv anupalambhāt | na ca madaśaktivad udakādidravyāntarasaṃyogaja
                  iti vācyam, śakteḥ sādhāraṇaguṇatvāt | ato bhautikadehātiriktaś caitanyādisamavāyy
                  aṅgīkartavyaḥ | <span class="bold">satyānṛte</span> prasiddhe | <span class="bold">śreyo</span> hitaprāptiḥ | <span class="bold">sukhaduḥkhe</span> āmuṣmike | tathā śubhakarmānuṣṭhānam aśubhakarmaparityāgaḥ | etaiś ca jñānaniyatair
                  dehātiriktātmānumānam | <span class="bold">nimittaṃ</span> bhūkampādi | <span class="bold">śākunajñānaṃ</span> piṅgalādipatattriceṣṭāliṅgakaṃ jñānam | <span class="bold">grahāḥ</span> sūryādayaḥ <span class="bold">tatsaṃyogajaiḥ phalaiḥ</span> | <span class="bold">tārā</span> aśvinyādivyatiriktāni jyotīṃṣi <span class="bold">nakṣatrāṇy</span> aśvayukprabhṛtīni, eteṣāṃ <span class="bold">saṃcāraiḥ</span> śubhāśubhaphaladyotanaiḥ, <span class="bold">jāgarair</span> jāgarāvasthājanyaiś ca sacchidrādityādidarśanaiḥ, tathā <span class="bold">svapnajaiḥ</span> kharavarāhayuktarathārohaṇādijñānaiḥ, tathā <span class="bold">ākāśādyaiś</span> ca jīvopabhogārthatayā sṛṣṭaiḥ, tathā <span class="bold">manvantara</span>prāptyā <span class="bold">yugā</span>ntaraprāptyā dehe 'nupapadyamānatayā tathā <span class="bold">mantrauṣadhibalaiḥ</span> prekṣāpūrvakaiḥ kṣudrakarmādyaiḥ sākṣāt paramparayā vā dehe 'nupapadyamānair <span class="bold">vedyamānaṃ</span> he munayaḥ <span class="bold">vitta</span> jānīta || 3.170-173 ||
               </p>
               
               	  
               <p class="italic">kiṃ ca |</p>
               
               	  
               <p id="YDh_3.174" class="bold">
                  	    ahaṃkāraḥ smṛtir medhā dveṣo buddhiḥ sukhaṃ dhṛtiḥ |<br />
                  	    indriyāntarasaṃcāra icchā dhāraṇajīvite ||
                  	   <span class="ref">YDh_3.174</span></p>
               	  
               <p id="YDh_3.175" class="bold">
                  	    svargaḥ svapnaś ca bhāvānāṃ preraṇaṃ manaso gatiḥ |<br />
                  	    nimeṣaś cetanā yatna ādānaṃ pāñcabhautikam ||
                  	   <span class="ref">YDh_3.175</span></p>
               	  
               <p id="YDh_3.176" class="bold">
                  	    yata etāni dṛśyante liṅgāni paramātmanaḥ |<br />
                  	    tasmād asti paro dehād ātmā sarvaga īśvaraḥ ||
                  	   <span class="ref">YDh_3.176</span></p>
               
               	  
               <p>ahaṃkṛtir <span class="bold">ahaṃkāraḥ</span>, <span class="bold">smṛtiḥ</span> prāgbhavīyānubhavabhāvitasaṃskārodbodhanibandhanā stanyapānādigocarā, <span class="bold">sukham</span> aihikam, <span class="bold">dḥrtir</span> dhairyam, indriyāntareṇa hi dṛṣṭe 'rthe indriyāntarasya saṃcāro <q>yam aham adrākṣaṃ tam ahaṃ spṛśāmi</q> ityevamanusandhānarūpa <span class="bold">indriyāntarasaṃcāraḥ</span> | atra <span class="bold">icchā</span>prayatnacaitanyānāṃ svarūpeṇa liṅgatvam | pūrvaśloke tu gamanasatyavacanādihetutayā
                  ārthikaṃ liṅgatvam ity apaunaruktyam | tathā <span class="bold">dhāraṇaṃ</span> śarīrasya, <span class="bold">jīvitaṃ</span> prāṇadhāraṇam, <span class="bold">svargo</span> niyatadehāntaropabhogyaḥ sukhaviśeṣaḥ, <span class="bold">svapnaḥ</span> prasiddhaḥ | pūrvaśloke tu svapnasya śubhaphaladyotanāya liṅgatvaṃ atra svarūpeṇety
                  apaunaruktyam | tathā <span class="bold">bhāvānām</span> indriyādīnāṃ <span class="bold">preraṇam</span>, <span class="bold">manaso gatiś</span> cetanādhiṣṭhānavyāptā, <span class="bold">nimeṣaḥ</span> prasiddhaḥ, tathā <span class="bold">pañcabhūtānām</span> upādānam | <span class="bold">yasmād etāni liṅgāni</span> bhūteṣv anupapannāni sākṣāt paramparayā vā <span class="bold">paramātmano</span> dyotakāni <span class="bold">dṛśyante tasmād asti</span> dehātirikta ātmā <span class="bold">sarvaga īśvara</span> iti siddham || 3.174-176 ||
               </p>
               
               	  
               <p class="italic">kṣetrajñasvarūpam āha |</p>
               
               	  
               <p id="YDh_3.177" class="bold">
                  	    buddhīndriyāṇi sārthāni manaḥ karmendriyāṇi ca |<br />
                  	    ahaṃkāraś ca buddhiś ca pṛthivyādīni caiva hi ||
                  	   <span class="ref">YDh_3.177</span></p>
               	  
               <p id="YDh_3.178" class="bold">
                  	    avyaktam ātmā kṣetrajñaḥ kṣetrasyāsya nigadyate |<br />
                  	    īśvaraḥ sarvabhūtasthaḥ sann asan sad asac ca yaḥ ||
                  	   <span class="ref">YDh_3.178</span></p>
               
               	  
               <p><span class="bold">buddhīndriyāṇi</span> śrotrādīni <span class="bold">sārthāni</span> śabdādiviṣayasahitāni <span class="bold">manaḥ karmendriyāṇi</span> vāgādīni tath<span class="bold">āhaṃkāro buddhiś ca</span> niścayātmikā <span class="bold">pṛthivyādīni</span> pañcabhūtāny <span class="bold">avyaktaṃ</span> prakṛtir ity etat kṣetram asya yo 'sāv <span class="bold">īśvaraḥ</span> sarvagataḥ, ata eva <span class="bold">sad</span>rūpaḥ, pramāṇāntarāgrāhyatvāt | <span class="bold">asan</span> aspaṣṭapratītikatvāt | <span class="bold">sadasad</span>rūpo 'sāv ātmā <span class="bold">kṣetrajña</span> iti nigadyate || 3.177 || 3.178 ||
               </p>
               
               	  
               <p class="italic">buddhyāder utpattim āha |</p>
               
               	  
               <p id="YDh_3.179" class="bold">
                  	    buddher utpattir avyaktāt tato 'haṃkārasaṃbhavaḥ |<br />
                  	    tanmātrādīny ahaṃkārād ekottaraguṇāni ca ||
                  	   <span class="ref">YDh_3.179</span></p>
               
               	  
               <p>sattvādiguṇasāmyam avyaktam | tatas triprakārāyāḥ sattvarajastamomayyā buddher utpattiḥ
                  tasyāś ca vaikārikas taijaso bhūtādir iti trividho 'haṃkāra utpadyate | tatra tāmasād
                  bhūtādisaṃjñakād ahaṃkārāt tanmātrāṇy ādigrahaṇād gaganādīni tāni caikottaraguṇāny
                  utpadyante | caśabdād vaikārikataijasābhyāṃ buddhikarmendriyāṇām utpattiḥ || 3.179
                  ||
               </p>
               
               	  
               <p class="italic">guṇasvarūpam āha |</p>
               
               	  
               <p id="YDh_3.180" class="bold">
                  	    śabdaḥ sparśaś ca rūpaṃ ca raso gandhaś ca tadguṇāḥ |<br />
                  	    yo yasmān niḥsṛtaś caiṣāṃ sa tasminn eva līyate ||
                  	   <span class="ref">YDh_3.180</span></p>
               
               	  
               <p>teṣāṃ gaganādipañcabhūtānām ekottaravṛddhyā pañca śabdādayo guṇā veditavyāḥ | eṣāṃ
                  ca buddhyādivikārāṇāṃ madhye yo yasmāt prakṛtyāder utpannaḥ sa tasminn eva sūkṣmarūpeṇa
                  pralayasamaye pralīyate || 3.180 ||
               </p>
               
               	  
               <p class="italic">prakaraṇārtham upasaṃharann āha |</p>
               
               	  
               <p id="YDh_3.181" class="bold">
                  	    yathātmānaṃ sṛjaty ātmā tathā vaḥ kathito mayā |<br />
                  	    vipākāt triprakārāṇāṃ karmaṇām īśvaro 'pi san ||
                  	   <span class="ref">YDh_3.181</span></p>
               	  
               <p id="YDh_3.182" class="bold">
                  	    sattvaṃ rajas tamaś caiva guṇās tasyaiva kīrtitāḥ |<br />
                  	    rajastamobhyām āviṣṭaś cakravad bhrāmyate hy asau ||
                  	   <span class="ref">YDh_3.182</span></p>
               	  
               <p id="YDh_3.183" class="bold">
                  	    anādir ādimāṃś caiva sa eva puruṣaḥ paraḥ |<br />
                  	    liṅgendriyagrāhyarūpaḥ savikāra udāhṛtaḥ ||
                  	   <span class="ref">YDh_3.183</span></p>
               
               	  
               <p>mānasāditriprakārakarmaṇāṃ vipākād īśvaro 'pi sann ātmā yathātmānaṃ sṛjati tathā yuṣmākaṃ
                  kathitaḥ | sattvādyāś ca guṇās tasyaivāvidyāviśiṣṭasya kīrtitāḥ | tathā sa eva rajastamobhyām
                  āviṣṭaś cakravad iha saṃsāre bhrāmyatīty api kathitam | sa evānādiḥ paramapuruṣaḥ
                  śarīragrahaṇenādimān kubjavāmanādivikārasahitas tathā sthūlākāratayā pariṇato liṅgair
                  indriyaiś ca grāhyasvarūpa udāhṛtaḥ || 3.181-183 ||
               </p>
               
               	  
               <p class="italic">svargamārgam āha |</p>
               
               	  
               <p id="YDh_3.184" class="bold">
                  	    pitṛyāno 'javīthyāś ca yad agastyasya cāntaram |<br />
                  	    tenāgnihotriṇo yānti svargakāmā divaṃ prati ||
                  	   <span class="ref">YDh_3.184</span></p>
               
               	  
               <p>ajavīthy amaramārgaḥ tasyāgastyasya ca yad antaram asau pitṛyānas tenāgnihotriṇaḥ
                  svargakāmāḥ divaṃ yānti svargaṃ prāpnuvānti || 3.184 ||
               </p>
               
               	  
               <p class="italic">kiṃ ca |</p>
               
               	  
               <p id="YDh_3.185" class="bold">
                  	    ye ca dānaparāḥ samyag aṣṭābhiś ca guṇair yutāḥ |<br />
                  	    te 'pi tenaiva mārgeṇa satyavrataparāyaṇāḥ ||
                  	   <span class="ref">YDh_3.185</span></p>
               
               	  
               <p>ye ca dānādismārtakarmaparāḥ samyag dambharahitāḥ tathāṣṭābhir ātmaguṇair <q>dayā kṣāntir anasūyā śaucam anāyāso maṅgalam akārpaṇyam aspṛhā</q> (GDh 8.23) iti <span class="red">gautamā</span>dipratipāditair yuktāḥ | tathā ye ca satyavadananiratās te 'pi tenaiva pitṛyānenaiva
                  surasadanam āpnuvanti || 3.185 ||
               </p>
               
               	  
               <p class="italic"><span class="underline">nanu</span> naimittikādipratisaṃcare 'khilādhyāpakapralayād aviditavedās tasyoparitanā janāḥ
                  katham agnihotrādikaṃ karma kariṣyanti kathaṃtarāṃ cākṛtakarmāṇaḥ svargamārgam adhirokṣyanti,
                  ity ata āha |
               </p>
               
               	  
               <p id="YDh_3.186" class="bold">
                  	    tatrāṣṭāśītisāhasrā munayo gṛhamedhinaḥ |<br />
                  	    punarāvartino bījabhūtā dharmapravartakāḥ ||
                  	   <span class="ref">YDh_3.186</span></p>
               
               	  
               <p>tatra pitṛyāne 'ṣṭāśītisahasrasaṃkhyā munayo gṛhasthāśramiṇaḥ punarāvṛttidharmāṇaḥ
                  sargādau vedasyopadeśakatayā dharmataruprādurbhāve bījabhūtāḥ santo 'gnihotrādidharmapravartakāḥ,
                  ato na prāguditadoṣasamāsaṅgaḥ || 3.186 ||
               </p>
               
               	  
               <p class="italic">kiṃ ca |</p>
               
               	  
               <p id="YDh_3.187" class="bold">
                  	    saptarṣināgavīthyantar devalokaṃ samāśritāḥ |<br />
                  	    tāvanta eva munayaḥ sarvārambhavivarjitāḥ ||
                  	   <span class="ref">YDh_3.187</span></p>
               	  
               <p id="YDh_3.188" class="bold">
                  	    tapasā brahmacaryeṇa saṅgatyāgena medhayā |<br />
                  	    tatra gatvāvatiṣṭhante yāvad ābhūtasaṃplavam ||
                  	   <span class="ref">YDh_3.188</span></p>
               
               	  
               <p>saptarṣayaḥ prasiddhāḥ, nāgavīthy airāvatapanthāḥ, tadantarāle tāvanta eva aṣṭāśītisahasrasaṃkhyā
                  munayaḥ sarvārambhavivarjitāḥ kevalajñānaniṣṭhāḥ tapobrahmacaryayuktāḥ tathā saṅgatyāgino
                  devalokaṃ samāśritā ābhūtasaṃplavaṃ prākṛtapralayaparyantam avatiṣṭhante | tatra ca
                  sthitāḥ sṛṣṭyādāv ādhyātmikadharmāṇāṃ pravartakāḥ || 3.187 || 3.188 ||
               </p>
               
               	  
               <p class="italic">kathaṃbhūtās te munayaḥ, ity ata āha |</p>
               
               	  
               <p id="YDh_3.189" class="bold">
                  	    yato vedāḥ purāṇāni vidyopaniṣadas tathā |<br />
                  	    ślokāḥ sūtrāṇi bhāṣyāṇi yac ca kiṃcana vāṅmayam ||
                  	   <span class="ref">YDh_3.189</span></p>
               
               	  
               <p>yato dvividhād api munisamūhāc catvāro vedāḥ purāṇāṅgavidyopaniṣadaś ca nityabhūtā
                  evādhyetṛparamparāyātāḥ pravṛttās tathā ślokā itihāsātmakāḥ sūtrāṇi ca śabdānuśāsanamīmāṃsāgocarāṇi
                  bhāṣyāṇi ca sūtravyākhyārūpāṇi yad anyad āyurvidyādikaṃ vāṅmayaṃ tad api yatsakāśāt
                  pravṛttaṃ tathāvidhās te munayo dharmapravartakāḥ | evaṃ sati vedasyāpi nānityatādoṣaprasaṅgaḥ
                  || 3.189 ||
               </p>
               
               	  
               <p class="italic">tataḥ kim, ity ata āha |</p>
               
               	  
               <p id="YDh_3.190" class="bold">
                  	    vedānuvacanaṃ yajño brahmacaryaṃ tapo damaḥ |<br />
                  	    śraddhopavāsaḥ svātantryam ātmano jñānahetavaḥ ||
                  	   <span class="ref">YDh_3.190</span></p>
               
               	  
               <p>vedasya nityatve sati tatprāmāṇyabalād vedānuvacanādayaḥ sattvaśuddhyāpādanadvāreṇātmajñānasya
                  hetava ity upapannaṃ bhavati || 3.190 ||
               </p>
               
               	  
               <p class="italic">kiṃ ca |</p>
               
               	  
               <p id="YDh_3.191" class="bold">
                  	    sa hy āśramair vijijñāsyaḥ samastair evam eva tu |<br />
                  	    draṣṭavyas tv atha mantavyaḥ śrotavyaś ca dvijātibhiḥ ||
                  	   <span class="ref">YDh_3.191</span></p>
               	  
               <p id="YDh_3.192" class="bold">
                  	    ya enam evaṃ vindanti ye cāraṇyakam āśritāḥ |<br />
                  	    upāsate dvijāḥ satyaṃ śraddhayā parayā yutāḥ ||
                  	   <span class="ref">YDh_3.192</span></p>
               
               	  
               <p>yasmān nityatayātmapramāṇabhūto vedas tasmād asāv uktamārgeṇa sakalāśramibhir nānāprakāraṃ
                  jijñāsitavyaḥ | tam eva prakāraṃ darśayati dvijātibhir draṣṭavyo 'parokṣīkartavyaḥ
                  | tatropāyaṃ darśayati, <q>śrotavyo mantavyaḥ</q> iti | prathamato vedāntaśravaṇena nirṇetavyaḥ | tadanantaraṃ mantavyaḥ yuktibhir
                  vicārayitavyaḥ | tato 'sau dhyānenāparokṣībhavati | ye dvijātayo 'tiśayaśraddhāyuktāḥ
                  santo nirjanapradeśam āśritāḥ santa evam uktena mārgeṇa enam ātmānaṃ satyaṃ parmārthabhūtam
                  upāsate te ātmānaṃ vidanti labhante prāpnuvanti || 3.191 || 3.192 ||
               </p>
               
               	  
               <p class="italic">prāptimārgaṃ devayānam āha |</p>
               
               	  
               <p id="YDh_3.193" class="bold">
                  	    kramāt te sambhavanty arcir ahaḥ śuklaṃ tathottaram |<br />
                  	    ayanaṃ devalokaṃ ca savitāraṃ savaidyutam ||
                  	   <span class="ref">YDh_3.193</span></p>
               	  
               <p id="YDh_3.194" class="bold">
                  	    tatas tān puruṣo 'bhyetya mānaso brahmalaukikān |<br />
                  	    karoti punar āvṛttis teṣām iha na vidyate ||
                  	   <span class="ref">YDh_3.194</span></p>
               
               	  
               <p><span class="bold">te</span> viditāmānaḥ <span class="bold">kramād</span> agnyādyabhimānidevatāsthāneṣu muktimārgabhūteṣu viśrāmya taiḥ prasthāpitāḥ paramapadaṃ
                  prāpnuvanti | <span class="bold">arcir</span> vahniḥ, <span class="bold">ahar</span> dinaṃ, <span class="bold">śukla</span>pakṣaḥ, <span class="bold">tathottarā</span>yaṇaṃ, surasadma, <span class="bold">savitā</span> sūryaḥ, vaidyutaṃ ca tejaḥ tān evaṃ kramād arcirādisthānagatān mānasaḥ puruṣo brahmalokabhājaḥ
                  karoti | teṣām iha saṃsāre punar āvṛttir na vidyate kiṃ tu prākṛtapratisaṃcarāvasare
                  tyaktaliṅgaśarīrāḥ paramātmany ekībhavanti || 3.193 || 3.194 ||
               </p>
               
               	  
               <p class="italic">pūrvoktapitṛyānam āha |</p>
               
               	  
               <p id="YDh_3.195" class="bold">
                  	    yajñena tapasā dānair ye hi svargajito narāḥ |<br />
                  	    dhūmaṃ niśāṃ kṛṣṇapakṣaṃ dakṣiṇāyanam eva ca ||
                  	   <span class="ref">YDh_3.195</span></p>
               	  
               <p id="YDh_3.196" class="bold">
                  	    pitṛlokaṃ candramasaṃ vāyuṃ vṛṣṭiṃ jalaṃ mahīm |<br />
                  	    kramāt te sambhavantīha punar eva vrajanti ca ||
                  	   <span class="ref">YDh_3.196</span></p>
               	  
               <p id="YDh_3.197" class="bold">
                  	    etad yo na vijānāti mārgadvitayam ātmavān |<br />
                  	    dandaśūkaḥ pataṅgo vā bhavet kīṭo 'tha vā kṛmiḥ ||
                  	   <span class="ref">YDh_3.197</span></p>
               
               	  
               <p>ye punar vihitair mārgair yajñadānatapobhiḥ svargaphalabhoktāras te kramād dhūmādicandraparyantapadārthābhimāninīr
                  devatāḥ prāpya punar eva vāyuvṛṣṭijalabhūmīḥ prāpya vrīhyādyannarūpeṇa śukratvam avāpya
                  saṃsāriṇo yoniṃ vrajanti | etan mārgadvayaṃ pramatto yo na vijānāti mārgadvayopāyabhūtadharmānuṣṭhānaṃ
                  na karoty asau <span class="bold">dandaśūko</span> bhujaṅgaḥ, <span class="bold">pataṅgaḥ</span> śalabhaḥ, <span class="bold">kṛmiḥ</span> kīṭo vā bhavet || 3.195-197 ||
               </p>
               
               	  
               <p class="italic">upāsanāprakāram āha |</p>
               
               	  
               <p id="YDh_3.198" class="bold">
                  	    ūrusthottānacaraṇaḥ savye nyasyottaraṃ karam |<br />
                  	    uttānaṃ kiṃcid unnāmya mukhaṃ viṣṭabhya corasā ||
                  	   <span class="ref">YDh_3.198</span></p>
               	  
               <p id="YDh_3.199" class="bold">
                  	    nimīlitākṣaḥ sattvastho dantair dantān asaṃspṛśan |<br />
                  	    tālusthācalajihvaś ca saṃvṛtāsyaḥ suniścalaḥ ||
                  	   <span class="ref">YDh_3.199</span></p>
               	  
               <p id="YDh_3.200" class="bold">
                  	    saṃnirudhyendriyagrāmaṃ nātinīcocchritāsanaḥ |<br />
                  	    dviguṇaṃ triguṇaṃ vāpi prāṇāyāmam upakramet ||
                  	   <span class="ref">YDh_3.200</span></p>
               	  
               <p id="YDh_3.201" class="bold">
                  	    tato dhyeyaḥ sthito yo 'sau hṛdaye dīpavat prabhuḥ |<br />
                  	    dhārayet tatra cātmānaṃ dhāraṇāṃ dhārayan budhaḥ ||
                  	   <span class="ref">YDh_3.201</span></p>
               
               	  
               <p>ūrusthāv uttānau caraṇau yasya sa tathoktaḥ baddhapadmāsanaḥ | tathottāne savyakare
                  dakṣiṇam uttānaṃ nyasya mukhaṃ kiṃcid unnāmyorasā ca viṣṭabhya stambhayitvā tathā
                  nimīlitākṣaḥ sattvasthaḥ kāmakrodhādirahito dantair dantān asaṃspṛśan tathā tāluni
                  sthitā acalā jihvā yasya sa tathoktaḥ | tathā saṃvṛtāsyaḥ pihitānanaḥ suniścalo niṣprakampaḥ
                  tathā samyag indriyasamūhaṃ viṣayebhyaḥ pratyāhṛtya nātinīcāsano nātyucchritāsano
                  yathā cittavikṣepo na bhavati tathopaviṣṭaḥ san dviguṇaṃ triguṇaṃ vā prāṇāyāmābhyāsam
                  upakramet | tato vaśīkṛtapavanena yoginā yo 'sau hṛdaye dīpavad aprakampaḥ prabhuḥ
                  sthito 'sau dhyātavyaḥ | tatra ca hṛdy ātmānaṃ manogocaratayā dhārayet | dhāraṇām
                  avadhārayan | dhāraṇāsvarūpaṃ ca | jānvagrabhramaṇena cchoṭikādānakālo mātrā | tābhiḥ
                  pañcadaśamātrābhir adhamaḥ prāṇāyāmaḥ | triṃśadbhir madhyamaḥ | pañcacatvāriṃśadbhir
                  uttamaḥ | evaṃ prāṇāyāmatrayātmikaikā dhāraṇā | tās tisro yogaśabdavācyās tāś ca dhārayet
                  | yathoktam anyatra:
               </p>
               	  
               <p><q class="blue">saṃbhramya cchoṭikāṃ dadyāt karāgraṃ jānumaṇḍale |<br />
                     	  mātrābhiḥ pañcadaśabhiḥ prāṇāyāmo 'dhamaḥ smṛtaḥ ||<br />
                     	  madhyamo dviguṇaḥ śreṣṭhas triguṇo dhāraṇā tathā |<br />
                     	  tribhis tribhiḥ smṛtaikaikā tābhir yogas tathaiva ca ||</q> iti || 3.198 -201 ||
               </p>
               
               	  
               <p class="italic">dhāraṇātmakayogābhyāse prayojanam āha |</p>
               
               	  
               <p id="YDh_3.202" class="bold">
                  	    antardhānaṃ smṛtiḥ kāntir dṛṣṭiḥ śrotrajñatā tathā |<br />
                  	    nijaṃ śarīram utsṛjya parakāyapraveśanam ||
                  	   <span class="ref">YDh_3.202</span></p>
               	  
               <p id="YDh_3.203" class="bold">
                  	    arthānāṃ chandataḥ sṛṣṭir yogasiddher hi lakṣaṇam |<br />
                  	    siddhe yoge tyajan deham amṛtatvāya kalpate ||
                  	   <span class="ref">YDh_3.203</span></p>
               
               	  
               <p>aṇimaprāptyā parair adṛśyatvam antardhānam | smṛtir atīndriyeṣv artheṣu <span class="red">manv</span>āder iva smaraṇam | kāntiḥ kamanīyatā | dṛṣṭir atītānāgateṣv apy artheṣu | tathā śrotrajñatā
                  atidavīyasi deśe 'bhivyajyamānatayā śrotrapatham anāseduṣām api śabdānāṃ jñātṛtā |
                  nijaśarīratyāgena paraśarīrapraveśanam | svavāñchāvaśenārthānāṃ kāraṇanirapekṣatayā
                  sṛṣṭir ity etad yogasya siddher lakṣaṇaṃ liṅgam | na caitāvad eva prayojanaṃ kiṃ tu
                  <q>siddhe yoge tyajan deham amṛtatvāya kalpate</q> brahmatvaprāptaye ca prabhavati || 3.202 || 3.203 ||
               </p>
               
               	  
               <p class="italic">yajñadānādyasaṃbhave sattvaśuddhāv upāyāntaram āha |</p>
               
               	  
               <p id="YDh_3.204" class="bold">
                  	    atha vāpy abhyasan vedaṃ nyastakarmā vane vasan |<br />
                  	    ayācitāśī mitabhuk parāṃ siddhim avāpnuyāt ||
                  	   <span class="ref">YDh_3.204</span></p>
               
               	  
               <p>atha vā tyaktakāmyaniṣiddhakarmā anyatamaṃ vedam abhyasan ekāntaśīlo 'yācitamitāśanāpāditasattvaśuddhir
                  ātmopāsanena parāṃ muktilakṣaṇāṃ siddhiṃ prāpnoti || 3.204 ||
               </p>
               
               	  
               <p class="italic">kiṃ ca |</p>
               
               	  
               <p id="YDh_3.205" class="bold">
                  	    nyāyāgatadhanas tattvajñānaniṣṭho 'tithipriyaḥ |<br />
                  	    śrāddhakṛt satyavādī ca gṛhastho 'pi hi mucyate ||
                  	   <span class="ref">YDh_3.205</span></p>
               
               	  
               <p>satpratigrahādinyāyenopārjitadhano 'tithipūjātatparaḥ nityanaimittikaśrāddhānuṣṭhānanirataḥ
                  satyavadanaśīlaḥ sann ātmatattvadhyānanirato gṛhastho 'pi hi yasmān muktim avāpnoti
                  tasmān na kevalam aihikapārivrājyaparigraha eva muktisādhanam || 3.205 ||
               </p>
               
               	  
               <p>ity adhyātmaprakaraṇam</p>
               	
            </div>
            	
            <div id="d1e42971">
               	  
               <h3>atha prāyaścittaprakaraṇam</h3>
               
               	  
               <p class="italic"><q>varṇāśrametarāṇāṃ no brūhi dharmān aśeṣataḥ</q> (YDh 1.1) ity atra pratipādyatayā pratijñātaṣaḍvidhadharmamadhye pañcaprakāraṃ dharmam abhidhāyādhunāvaśiṣṭaṃ
                  naimittikaṃ dharmajātaṃ prāyaścittapadābhilapyaṃ prāripsuḥ prathamatas tatprarocanārtham
                  adhikāriviśeṣapradarśanārthaṃ cārthavādarūpaṃ karmavipākaṃ tāvad āha |
               </p>
               
               	  
               <p id="YDh_3.206" class="bold">
                  	    mahāpātakajān ghorān narakān prāpya dāruṇān |<br />
                  	    karmakṣayāt prajāyante mahāpātakinas tv iha ||
                  	   <span class="ref">YDh_3.206</span></p>
               
               	  
               <p>brahmahatyādipañcakasya mahāpātakasaṃjñā <q>brahmahā madyapaḥ</q> (YDh 3.227) ity atra vakṣyate tadyogino mahāpātakinas te mahāpātakajanitāṃs tāmisrādinarakān
                  svajanitaduṣkṛtānurūpān ghorān atitīvravedanāpādakatvenātibhayaṃkarān dāruṇān duḥkhaikabhoganilayān
                  prāpya karmakṣayāt karmajanyanarakaduḥkhopabhogakṣayād anantaraṃ karmaśeṣāt punar
                  iha saṃsāre duḥkhabahulaśvasṛgālāditiryagyoniṣu prakarṣeṇa bhūyo bhūyo jāyante | mahāpātakigrahaṇam
                  itareṣām apy upapātakyādīnām upalakṣaṇam | teṣāṃ ca tiryagādiyoniprāpter vakṣyamāṇatvāt
                  || 3.206 ||
               </p>
               
               	  
               <p class="italic">mahāpātakināṃ saṃsāraprāptim uktvā tadviśeṣakathanāyāha |</p>
               
               	  
               <p id="YDh_3.207" class="bold">
                  	    mṛgaśvasūkaroṣṭrāṇāṃ brahmahā yonim ṛcchati |<br />
                  	    kharapulkasavenānāṃ surāpo nātra saṃśayaḥ ||
                  	   <span class="ref">YDh_3.207</span></p>
               	  
               <p id="YDh_3.208" class="bold">
                  	    kṛmikīṭapataṅgatvaṃ svarṇahārī samāpnuyāt |<br />
                  	    tṛṇagulmalatātvaṃ ca kramaśo gurutalpagaḥ ||
                  	   <span class="ref">YDh_3.208</span></p>
               
               	  
               <p>mṛgā hariṇādayaḥ, śvasūkaroṣṭrāḥ prasiddhāḥ, teṣāṃ yoniṃ brahmahā svakarmaśeṣeṇa prāpnoti
                  | kharo rāsabhaḥ, pulkasaḥ pratilomaniṣādena śūdryāṃ jātaḥ, vaidehakenāmbaṣṭyāṃ jāto
                  veṇas, teṣāṃ yoniṃ surāpaḥ prāpnoti | kṛmayaḥ sajātīyasaṃbhoganirapekṣāṃ māṃsaviṣṭāgomayādijanyāḥ,
                  tataḥ kiṃcitsthūlatarāḥ pakṣāsthirahitāḥ pipīlikādayaḥ kīṭāḥ, pataṅgāḥ śalabhāḥ, teṣāṃ
                  yoniṃ brāhmaṇasvarṇahārī prāpnuyāt | tṛṇaṃ kāśādi, gulmalate prāgukte, tajjātīyatāṃ
                  krameṇa gurutalpagaḥ prāpnoti | etac cākāmakṛtaviṣayam | kāmakārakṛte tv anyāsv api
                  duḥkhabahulayoniṣu saṃsaranti | yathāha <span class="red">manuḥ</span> |
               </p>
               	  
               <p><q class="blue">śvasūkarakharoṣṭrāṇāṃ go'vājimṛgapakṣiṇāṃ |<br />
                     	  caṇḍālapukkasānāṃ ca brahmahā yonim ṛcchati ||<br />
                     	  kṛmikīṭapataṃgānāṃ viḍbhujāṃ caiva pakṣiṇām |<br />
                     	  hiṃsrāṇāṃ caiva sattvānāṃ surāpo brāhmaṇo vrajet ||<br />
                     	  lūtāhisaraṭānāṃ ca tiraścāṃ cāmbucāriṇām |<br />
                     	  hiṃsrāṇāṃ ca piśācānāṃ steno vipraḥ sahasraśaḥ ||</q></p>
               	  
               <p>lūtorṇanābhaḥ | saraṭhaḥ kṛkalāsaḥ |</p>
               	  
               <p><q class="blue">tṛṇagulmalatānāṃ ca kravyādāṃ daṃṣṭriṇām api |<br />
                     	  krūrakarmakṛtāṃ caiva śataśo gurutalpagaḥ ||</q> iti || (MDh 12.55–58) 3.207–8 ||
               </p>
               
               	  
               <p class="italic">kiṃ ca |<span class="note">In NSP and Pāṇḍeya, there is an introductory statement: evaṃ ca tiryaktvād uttīrṇānāṃ
                     mānuṣye rogādilakṣaṇāṇi bhavantīty āha | And <q>kiṃ ca</q> is given as part of the commentary. Since this is unusual, I think Seltur is right
                     in taking this as the introduction. He notes that the longer sentence is found only
                     in a single manuscript.</span></p>
               
               	  
               <p id="YDh_3.209" class="bold">
                  	    brahmahā kṣayarogī syāt surāpaḥ śyāvadantakaḥ |<br />
                  	    hemahārī tu kunakhī duścarmā gurutalpagaḥ ||
                  	   <span class="ref">YDh_3.209</span></p>
               	  
               <p class="bold">yo yena saṃvasaty eṣāṃ sa talliṅgo 'bhijāyate | <span class="ref">YDh_3.210ab</span></p>
               
               	  
               <p>evaṃ rauravādinarakeṣu śvasūkarakharādiyoniṣu ca dāruṇaṃ duḥkham anubhūyānantaraṃ
                  duritaśeṣeṇa jananasamaya eva kṣayarogādilakṣaṇayuktāḥ pracureṣu mānavaśarīreṣu saṃsaranti
                  | brahmahā kṣayarogī rājayakṣmī bhavet | niṣiddhasurāpaḥ svabhāvataḥ kṛṣṇadaśanaḥ
                  | brāhmaṇahemno hartā kutsitanakhatvam | gurudāragāmī duścarmatvaṃ kuṣṭḥitām | eteṣāṃ
                  brahmahādīnāṃ madhye yena patitena yaḥ puruṣaḥ saṃvasati sa talliṅgo'bhijāyate | ||
                  3.209 ||
               </p>
               
               	  
               <p class="italic">kiṃ ca |</p>
               
               	  
               <p class="bold">annahartāmayāvī syān mūko vāgapahārakaḥ || <span class="ref">YDh_3.210cd</span></p>
               	  
               <p id="YDh_3.211" class="bold">
                  	    dhānyamiśro 'tiriktāṅgaḥ piśunaḥ pūtināsikaḥ |<br />
                  	    tailahṛt tailapāyī syāt pūtivaktras tu sūcakaḥ ||
                  	   <span class="ref">YDh_3.211</span></p>
               
               	  
               <p>annasyāpahartā āmayāvy ajīṛṇānnaḥ | vāgapahārako 'nanujñātādhyāyī pustakāpahārī ca
                  mūko vāgindriyavikalo bhavet | dhānyamiśro 'tiriktāṅgaḥ ṣaḍaṅgulyādiḥ piśuno vidyamānaparadoṣaprakhyāpanaśīlaḥ
                  | pūtināsikaḥ durgandhanāsikaḥ tailasya hartā tailapāyī kīṭaviśeṣo bhavati | sūcako
                  'saddoṣasaṃkīrtano durgandhivadano jāyate | etac ca tiryaktvaprāptyuttarakālaṃ manuṣarīraprāptau
                  draṣṭavyam,
               </p>
               	  
               <p><q class="blue">yad vā tad vā paradravyam apahṛtya balān naraḥ |<br />
                     	  avaśyaṃ yāti tiryaktvaṃ jagdhvā caivāhutaṃ haviḥ ||</q> (MDh 12.68)
               </p>
               	  
               <p>iti <span class="red">manu</span>smaraṇāt || 3.210 || 3.211 ||
               </p>
               
               	  
               <p class="italic">kiṃ ca |</p>
               
               	  
               <p id="YDh_3.212" class="bold">
                  	    parasya yoṣitaṃ hṛtvā brahmasvam apahṛtya ca |<br />
                  	    araṇye nirjale deśe bhavati brahmarākṣasaḥ ||
                  	   <span class="ref">YDh_3.212</span></p>
               
               	  
               <p><span class="note">In place of the actual commentary, NSP mistakenly puts here part of the commentary
                     on 3.213: hīnajātau hemakārākhyāyāṃ pakṣijātau pararatnādyapahārako jāyate | nirjale
                     deśe brahmarākṣaso bhūtaviśeṣo jāyate |</span>yaḥ paradārān apaharati, brahmasvaṃ ca suvarṇavyatiriktam apaharati, asāv araṇye nirjale
                  deśe brahmarākṣaso bhūtaviśeṣo jāyate || 3.212 ||
               </p>
               
               	  
               <p class="italic">kiṃ ca |</p>
               
               	  
               <p id="YDh_3.213" class="bold">
                  	    hīnajātau prajāyeta pararatnāpahārakaḥ |<br />
                  	    patraśākaṃ śikhī hatvā gandhān chucchundarī śubhān ||
                  	   <span class="ref">YDh_3.213</span></p>
               
               	  
               <p>hīnajātau hemakārākhyāyāṃ pakṣijātau pararatnādyapahārako jāyate | tathā ca <span class="red">manuḥ</span> |
               </p>
               	  
               <p><q class="blue">maṇimuktāpravālāni hṛtvā lobhena mānavaḥ |<br />
                     	  vividhāṇi ca ratnāni jāyate hemakartṛṣu ||</q> iti | (MDh 12.69)
               </p>
               	  
               <p>patrātmakaṃ śākaṃ hṛtvā mayūraḥ | śubhān gandhān apahṛtya chucchundarī rājaduhitākhyā
                  mūṣikā jāyate || 3.213 ||
               </p>
               
               	  
               <p class="italic">kiṃ ca |</p>
               
               	  
               <p id="YDh_3.214" class="bold">
                  	    mūṣako dhānyahārī syād yānam uṣṭraḥ kapiḥ phalam |<br />
                  	    jalaṃ plavaḥ payaḥ kāko gṛhakārī hy upaskaram ||
                  	   <span class="ref">YDh_3.214</span></p>
               	  
               <p id="YDh_3.215" class="bold">
                  	    madhu daṃśaḥ palaṃ gṛdhro gāṃ godhāgniṃ bakas tathā |<br />
                  	    śvitrī vastraṃ śvā rasaṃ tu cīrī lavaṇahārakaḥ ||
                  	   <span class="ref">YDh_3.215</span></p>
               
               	  
               <p>dhānyahāry ākhuḥ, yānaṃ hṛtvoṣṭraḥ, phalaṃ vānaraḥ, jalaṃ plavaḥ śakaṭavilākhyaḥ pakṣī,
                  payaḥ kṣīraṃ kāko dhvāṅkṣaḥ, gṛhopaskaraṃ musalādi hṛṭvā gṛhakārī caṭakākhyaḥ kīṭaviśeṣaḥ,
                  madhu hṛtvā dāṃśākhyaḥ kīṭaḥ, palaṃ māṃsaṃ tad dhṛtvā gṛdhrākhyaḥ pakṣī, gāṃ hṛtvā
                  godhākhyaḥ prāṇiviśeṣaḥ, agniṃ hṛtvā bakākhyaḥ pakṣī, vastraṃ hṛtvā śvitrī, ikṣvādirasaṃ
                  hṛtvā sārameyaḥ, lavaṇahārī cīryākhya uccaiḥsvaraḥ kīṭaḥ || 3.214 || 3.215 ||
               </p>
               
               	  
               <p class="italic">evaṃ pradarśanārthaṃ kiṃcid uktvā pratidravyaṃ pṛṣṭākoṭinyāyena vaktum aśakter ekopādhinā
                  karmavipākaṃ darśayitum āha |
               </p>
               
               	  
               <p id="YDh_3.216" class="bold">
                  	    pradarśanārtham etat tu mayoktaṃ steyakarmaṇi |<br />
                  	    dravyaprakārā hi yathā tathaiva prāṇijātayaḥ ||
                  	   <span class="ref">YDh_3.216</span></p>
               
               	  
               <p>dravyasyāpahriyamāṇasya yāddṛśāḥ prakārās tādṛśā eva prāṇijātayaḥ steyakarmaṇy apahartāro
                  bhavanti | yathā kāṃsyahārī haṃsa iti | atha vā yatphalasādhanaṃ dravyam apaharati
                  tatsādhanavikalo yathā paṅgutām aśvahāraka iti | <span class="red">śaṅkhena</span> kvacid viśeṣo darśitaḥ |
               </p>
               	  
               <p><q class="blue">brahmahā kuṣṭhī, taijasāpahārī maṇḍalī, devabrāhmaṇākrośakaḥ khalatiḥ, garadāgnidāv
                     unmattau, guruṃ pratihantāpasmārī, goghnaś cāndhaḥ, dharmapatnīṃ tyaktvānyatra pravṛttaḥ
                     śabdavedhī prāṇiviśeṣaḥ, kuṇḍāśī bhagabhakṣo, devabrahmasvahārī pāṇḍurogī, nyāsāpahārī
                     ca kāṇaḥ, strīpaṇyopajīvī ṣaṇḍhaḥ, kaumāradāratyāgī durbhagaḥ, miṣṭaikāśī vātagulmī,
                     abhakṣyabhakṣako gaṇḍamālī, brāhmaṇīgāmī nirbījī, krūrakarmā vāmanḥ, vastrāpahārī
                     pataṃgaḥ, śayyāpahārī kṣapaṇakaḥ, śankhaśuktyapahārī kapālī, dīpāpahārī kauśikaḥ,
                     mitradhruk kṣayī, mātāpitror ākrośaḥ khañjakaḥ |</q> iti |
               </p>
               	  
               <p><span class="red">gautamo</span> 'pi kvacid viśeṣam āha |
               </p>
               	  
               <p><q class="blue">anṛtavāg ulbalaḥ muhur muhuḥ saṃlagnavāk, dāratyāgī jalodarī, kūṭasākṣī ślīpadī ucchinnajaṅghācaraṇaḥ,
                     vivāhavighnakartā chinnoṣṭhaḥ, avagūraṇaḥ chinnahastaḥ, mātṛghno 'ndhaḥ, snuṣāgāmī
                     vātavṛṣaṇaḥ, catuṣpathe viṇmūtravisarjane mūtrakṛcchrī, kanyādūṣakaḥ ṣaṇḍhaḥ, īrṣyālur
                     maśakaḥ, pitrā vivadamāno 'pasmārī, nyāsāpahāry anapatyaḥ, ratnāpahāry atyantadaridraḥ,
                     vidyāvikrayī puruṣamṛgaḥ, vedavikrayī dvīpī, bahuyājako jalaplavaḥ, ayājyayājako varāhaḥ,
                     animantritabhojī vāyasaḥ, mṛṣṭaikabhojī vānaraḥ, yatastato 'śnan mārjāraḥ, kakṣavanadahanāt
                     khadyotaḥ, dārakācāryo mukhavigandhiḥ, paryuṣitabhojī kṛmiḥ, adattādāyī balīvardaḥ,
                     matsarī bhramaraḥ, agnyutsādī maṇḍalakuṣṭhī, śūdrācāryaḥ śvapākaḥ, gohartā sarpaḥ,
                     snehāpahārī kṣayī, ānnāpahāry ajīrṇī, jñānāpahārī mūkaḥ, caṇḍālīpulkasīgamane ajagaraḥ,
                     pravrajitāgamane marupiśācaḥ, śūdrīgamane dīrghakīṭaḥ, savarṇābhigāmī daridraḥ, jalahārī
                     matsyaḥ, kṣīrahārī balākaḥ, vārdhuṣiko 'ṅgahīnaḥ, avikreyavikrayī gṛdhraḥ, rājamahiṣīgāmī
                     napuṃsakaḥ, rājākrośako gardabhaḥ, gogāmī maṇḍūkaḥ, anadhyāyādhyane sṛgālaḥ, paradravyāpahārī
                     parapreṣyaḥ, mastyavadhe garbhavāsi, ity ete 'nūrdhvagamanāḥ |</q> iti || (not in GDh)
               </p>
               	  
               <p>striyo 'pyeteṣu nimitteṣu pūrvoktāsv eva jātiṣu strītvam anubhavanti | yathāha <span class="red">manuḥ</span> |
               </p>
               	  
               <p><q class="blue">striyo 'py etena kalpena hṛtvā doṣam avāpnuyuḥ |<br />
                     	  eteṣām eva jantūnāṃ bhāryātvam upayānti tāḥ ||</q> iti | (MDh 12.69)
               </p>
               	  
               <p>etac ca kṣayitvādilakṣaṇakathanaṃ prāyaścittonmukhībhūtabrahmahādyudvegajananārthaṃ
                  na punaḥ kṣayitvādilakṣaṇayuktānāṃ dvādaśavārṣikādivrataprāptyarthaṃ saṃsarganivṛttyarthaṃ
                  vā | tathā hi pāpakṣayārthaṃ prāyaścittam | na ca prāyaścittena prārabdhaphalapāpāpūrvavināśe
                  kiṃcana prayojanam asti | na hi kārmukanirmukto bāṇo lakṣyavedhe veddhus tadvyāpārasya
                  vā sattāntaraṃ punar apekṣate | na ca tadārabdhaphalanāśārtho 'pūrvanāśo 'nveṣaṇīyaḥ
                  | na hi nimittakāraṇībhūtacakracīvarādivināśena tadārabdhakarakādivināśaḥ | na ca
                  naisargikaṃ kaunakhyādikaṃ pratyānetuṃ śakyate | kiṃ ca narakatiryagyonyādijanyaduḥkhaparamparām
                  anubhūtasya hi kaunakhyādiko vikāraś caramaṃ phalam | tena cotpannamātreṇa svakāraṇāpūrvanāśo
                  janyate manthanajanitāśuśukṣaṇinevāraṇikṣayaḥ | tasmān na pāpavināśārthaṃ vrataparicaryā
                  nāpi saṃvyavahārārtham | na hi śiṣṭāḥ kunakhyādibhiḥ saha saṃbandhaṃ pariharanti |
                  prācīnakṣayāt pāpanāśena saṃvyavahāryatvasyāpi siddher nārtho vratacaryayā | yattu
                  <span class="red">vasiṣṭḥen</span>oktam <q class="blue">kunakhī śyāvadantaś ca kṛcchraṃ dvādaśarātraṃ caret</q> (VaDh 20.6) iti tatkṣāmavatyādivan naimittikamātraṃ na punaḥ pāpakṣayārthaṃ saṃvyavahāryatvasiddhyarthaṃ
                  veti mantavyam || 3.216 ||
               </p>
               
               	  
               <p class="italic">kiṃ ca |</p>
               
               	  
               <p id="YDh_3.217" class="bold">
                  	    yathākarma phalaṃ prāpya tiryaktvaṃ kālaparyayāt |<br />
                  	    jāyante lakṣaṇabhraṣṭā daridrāḥ puruṣādhamāḥ ||
                  	   <span class="ref">YDh_3.217</span></p>
               
               	  
               <p>yathākarma svakṛtataduṣkṛtānatikrameṇa tadanurūpaṃ narakādi phalaṃ tiryaktvaṃ ca prāpya
                  kālakrameṇa kṣīṇe karmaṇi duṣṭalakṣaṇā daridrāś ca puruṣeṣu nikṛṣṭā jāyante || 3.217
                  ||
               </p>
               
               	  
               <p class="italic">kiṃ ca |</p>
               
               	  
               <p id="YDh_3.218" class="bold">
                  	    tato niṣkalmaṣībhūtāḥ kule mahati bhoginaḥ |<br />
                  	    jāyante vidyayopetā dhanadhānyasamanvitāḥ ||
                  	   <span class="ref">YDh_3.218</span></p>
               
               	  
               <p>tato durlakṣaṇamanuṣyajanmānantaraṃ niṣkalmaṣībhūtā narakādyupabhogadvāreṇa kṣīṇapāpāḥ
                  prāgbhavīyasukṛtaśeṣeṇa mahākule bhogasampannāḥ vidyādhanadhānyasaṃpannā jāyante ||
                  3.218 ||
               </p>
               
               	  
               <p class="italic">evaṃ prāyścitteṣu prarocanārthaṃ karmavipākam abhidhāyādhunā teṣv evādhikāriṇaṃ nirūpayitum
                  āha |
               </p>
               
               	  
               <p id="YDh_3.219" class="bold">
                  	    vihitasyānanuṣṭhānān ninditasya ca sevanāt |<br />
                  	    anigrahāc cendriyāṇāṃ naraḥ patanam ṛcchati ||
                  	   <span class="ref">YDh_3.219</span></p>
               	  
               <p id="YDh_3.220" class="bold">
                  	    tasmāt teneha kartavyaṃ prāyaścittaṃ viśuddhaye |<br />
                  	    evam asyāntarātmā ca lokaś caiva prasīdati ||
                  	   <span class="ref">YDh_3.220</span></p>
               
               	  
               <p>vihitam iti yad āvaśyakaṃ saṃdhyopāsanāgnihotrādikaṃ nityam aśucisparśādau naimittikatvena
                  coditaṃ snānādikaṃ ca tad ubhayam ucyate, tasyākaraṇāt ninditasya niṣiddhasya surāpānādeḥ
                  karaṇād indriyāṇām anigrahāc ca naraḥ patanam ṛcchati prāpnoti | pratyavāyī bhavatīti
                  yāvat |
               </p>
               	  
               <p><span class="underline">nanu</span> nidriyārtheṣu sarveṣu na prasajyeta kāmata iti indriyaprasakter api niṣiddhatvān
                  ninditagrahaṇenaiva gatārthatvāt kimartham <q>anigrahāc cendriyāṇām</q> iti pṛthag upādānam |
               </p>
               	  
               <p><span class="underline">atrocyate</span>: indriyaprasaktiniṣedhasya naikāntataḥ pratiṣedharūpatā snātakavratamadhye 'sya pāṭhāt
                  tatra ca <q>vratānīmāni dhārayet</q> iti vrataśabdādhikārān nañśravaṇāc cendriyaprasaktipratiṣedhakaḥ saṃkalpo vidhīyate
                  | sa ca bhāvarūpa iti pṛthag upādānam | <span class="underline">nanu</span> vihitākaraṇāt pratyavaitīti kuto 'vasitam | na tāvad agnihotrādicodanā puruṣapravartanātmikānanuṣṭhānasya
                  pratyavāyahetutām ākṣipati | viṣayānuṣṭhānasya puruṣārthatvāvagatimātraparyavasāyinī
                  hi sā tāvanmātreṇa pravṛttyupapatter na punar akaraṇasya pratyavāyahetutvam api vakti,
                  kṣīṇaśaktitvād anupapatteḥ | <span class="underline">kiṃ ca,</span> yady anupapattyupaśameti pravṛttisiddhyartham arthāntaraṃ kalpyate tarhi niṣiddhyamānakriyājanyapratyavāyaparihārārthatayaiva
                  tadvarjanasya puruṣārthatvasiddhāv api phalāntaraṃ kalpayeta | na caitat kasyacid
                  api saṃmatam |
               </p>
               	  
               <p><span class="underline">nanu</span> yathā niṣiddheṣv arthavādāvagatapratyavāyaparihārthatayaiva puruṣārthatvaṃ tathā
                  vihiteṣv apy arthavādāvagatākaraṇajanyapratyavāyaparihārārthatā kasmān na syāt |
               </p>
               	  
               <p><span class="underline">maivam</span> | na hi sarvatrāgnihotrādiṣu tādṛgvidhārthavādāḥ santi | na ca <q>vihitasyānanuṣṭhānān naraḥ patanam ṛcchati</q> itīyaṃ <span class="red">smṛtir</span> eva vākyaśeṣasthānīyeti caturasram | na hi vākyāntarapramite kārye vākyāntareṇārthavādaḥ
                  saṃbhavati | bhavatu vā kathaṃcid ekavākyatayārthavādas tathāpi nābhāvarūpaṃ vihitākaraṇe
                  kāryāntaraṃ janayituṃ kṣamate |
               </p>
               	  
               <p><span class="underline">nanu</span> <q class="blue">jvare caivātisāre ca laṅghanaṃ paramauṣadham</q> ity <span class="red">āyurveda</span>vacanād bhojanābhāvarūpaṃ laṅghanaṃ jvaraśāntiṃ janayatīti yathāvagamyate tathātrāpi
                  bhavatu |
               </p>
               	  
               <p><span class="underline">maivam</span>, yato nātrāpi laṅghanāj jvaraśāntiḥ |
               </p>
               	  
               <p><span class="underline">kiṃ tarhi</span> jvaranāśapratibandhakabhojanābhāve sati jaṭharānalaparipākajanitād dhātusāmyād iti
                  mantavyam | tasmāt vihitasyānanuṣṭhānān naraḥ patanam ṛcchati iti katham asyāḥ <span class="red">smṛter</span> gatir iti vācyam |
               </p>
               	  
               <p><span class="underline">ucyate</span> | agnihotrādiviṣayādhikārāsiddhirūpapratyavāyābhiprāyeṇeti na doṣaḥ |
               </p>
               	  
               <p><span class="underline">nanu,</span></p>
               	  
               <p><q class="blue">vāntāśy ulkāmukhaḥ preto vipro dharmāt svakāc cyutaḥ |<br />
                     	  amedhyakuṇapāśī ca kṣatriyaḥ kaṭapūtanaḥ ||<br />
                     	  maitrākṣajyotikaḥ preto vaiśyo bhavati pūyabhuk |<br />
                     	  cailāśakaś ca bhavati śūdro dharmāt svakāc cyutaḥ ||</q> iti | (MDh 12.71–72)
               </p>
               	  
               <p>etāni vihitākaraṇapratyavāyaparāṇi <span class="red">manu</span>vacanāni kathaṃ ghaṭante |
               </p>
               	  
               <p><span class="underline">ucyate</span> | yathā vāntam aśnata ulkayā vā dahyamānamukhasya duḥkhaṃ tathāsyāpi vihitam akurvataḥ
                  puruṣasya puruṣārthāsiddher ity akaraṇanindanam anuṣṭhānaprarocanārtham ity avirodhaḥ
                  | yad vā prāgbhavīyaniṣiddhācaraṇākṣiptavihitānuṣṭhānavirodhirāgālasyādijanyavāntāśyulkāmukha-pretatvādirūpam
                  iti na kvacid abhāvasya kāraṇateti mantavyam |
               </p>
               	  
               <p><span class="underline">nanu</span> puṃścalīvānarakharadṛṣṭa(śvadaṣṭa)mithyābhiśastādau vihitākaraṇādinimittānām anyatamasyāpy
                  abhāvāt kathaṃ pratyavāyitā, kathaṃ ca tadabhāve prāyaścittavidhānam |
               </p>
               	  
               <p><span class="underline">ucyate</span> | asmād eva pāpakṣayārthaprāyaścittavidhānāj janmāntarācaritaniṣiddhasevādijanyapāpāpūrvaṃ
                  samākṣiptam ity abhiśāpādikaṃ tannimittaprāyaścittāpanodyam anenānuṣṭhitam iti kalpyate
                  | puruṣaprayatnanair apekṣyeṇa kāryarūpapāpotpattyanupapatteḥ | na ca puṃścalyādigataprayatnena
                  puruṣāntare pāpotpattiḥ, kartṛsamavāyitvaniyamād dharmādharmayoḥ, tasmād yuktaiva
                  prāyaścitte nimittatrayaparigaṇanā | tathā ca <span class="red">manuḥ</span> |
               </p>
               	  
               <p><q class="blue">akurvan vihitaṃ karma ninditaṃ ca samācaran |<br />
                     	  prasaktaś cendriyārtheṣu prāyaścittīyate naraḥ ||</q> iti | (MDh 11.44)
               </p>
               	  
               <p>naragarahaṇaṃ pratilomajātānām api prāyaścittādhikāraprāptyartham, teṣām apy ahiṃsādisādhāraṇadharmavyatikramasaṃbhavāt
                  | yasmād evaṃ niṣiddhācaraṇādinā pratyavaiti tasmāt tena kṛtaniṣiddhasevādinā puruṣeṇa
                  prāyaścittaṃ kartavyam iha loke paratra ca viśuddhyartham | prāyaścittaśabdaś cāyaṃ
                  pāpakṣayārthe nimittike karmaviśeṣe rūḍhaḥ | evaṃ prāyaścitte kṛte asyāntarātmā śuddhatayā
                  prasīdati, lokaś ca saṃvyavahartuṃ prasīdati | evaṃ vadataitad darśitam | naimittiko
                  'yaṃ prāyaścittādhikāraḥ, tatra cārthavādagataduritakṣayo 'pi jāteṣṭinyāyena sādhyatayā
                  svīkriyate | na ca duritaparijihāsunānuṣṭīyata ity etāvatā kāmādhikārāśaṅkā kāryā
                  | yasmāt,
               </p>
               	  
               <p><q class="blue">caritavyam ato nityaṃ prāyaścittaṃ viśuddhaye |<br />
                     	  nindyair hi lakṣaṇair yuktā jāyante 'niṣkṛtainasaḥ ||</q> iti | (MDh 11.54)
               </p>
               	  
               <p>ity akaraṇe doṣaśravaṇenāvaśyakatvāvagamāt || 3.219 || 3.220 ||</p>
               
               	  
               <p class="italic">prāyaścittākaraṇe doṣam āha |</p>
               
               	  
               <p id="YDh_3.221" class="bold">
                  	    prāyaścittam akurvāṇāḥ pāpeṣu niratā narāḥ |<br />
                  	    apaścāttāpinaḥ kaṣṭān narakān yānti dāruṇān ||
                  	   <span class="ref">YDh_3.221</span></p>
               
               	  
               <p>pāpeṣu śāstrārthavyatikramajaniteṣu prasaktāḥ puruṣā apaścāttāpino <q>mayā duṣkṛtaṃ kṛtam</q> ity evam udvegarahitāḥ prāyaścittam akurvāṇāḥ duḥsahān narakān prāpnuvanti || 3.221
                  ||
               </p>
               
               	  
               <p class="italic">narakasvarūpaṃ vivṛṇvann āha |</p>
               
               	  
               <p id="YDh_3.222" class="bold">
                  	    tāmisraṃ lohaśaṅkuṃ ca mahānirayaśālmalī |<br />
                  	    rauravaṃ kuḍmalaṃ pūtimṛttikaṃ kālasūtrakam ||
                  	   <span class="ref">YDh_3.222</span></p>
               	  
               <p id="YDh_3.223" class="bold">
                  	    saṃghātaṃ lohitodaṃ ca saviṣaṃ saṃprapātanam |<br />
                  	    mahānarakakākolaṃ saṃjīvanamahāpatham ||
                  	   <span class="ref">YDh_3.223</span></p>
               	  
               <p id="YDh_3.224" class="bold">
                  	    avīcim andhatāmisraṃ kumbhīpākaṃ tathaiva ca |<br />
                  	    asipatravanaṃ caiva tāpanaṃ caikaviṃśakam ||
                  	   <span class="ref">YDh_3.224</span></p>
               	  
               <p id="YDh_3.225" class="bold">
                  	    mahāpātakajair ghorair upapātakajais tathā |<br />
                  	    anvitā yānty acaritaprāyaścittā narādhamāḥ ||
                  	   <span class="ref">YDh_3.225</span></p>
               
               	  
               <p>tāmisraprabhṛtīṃs tapanaparyantān ekaviṃśatinarakān anvarthasaṃjñādyotitāvāntarabhedān
                  mahāpātakopapātakajanitabhayaṃkaraduritair anvitā anācaritaprāyaścittāḥ puruṣādhamāḥ
                  prāpnuvanti || 3.222-225 ||
               </p>
               
               	  
               <p class="italic">upāttaduritanāśārthaṃ prāyaścittam ity uktam | tatra viśeṣam āha |</p>
               
               	  
               <p id="YDh_3.226" class="bold">
                  	    prāyaścittair apaity eno yad ajñānakṛtaṃ bhavet |<br />
                  	    kāmato vyavahāryas tu vacanād iha jāyate ||
                  	   <span class="ref">YDh_3.226</span></p>
               
               	  
               <p>prāyaścittair vakṣyamāṇalakṣaṇair ajñād yad enaḥ pāpaṃ kṛtaṃ tad apaiti gacchati na
                  kāmataḥ kṛtaṃ | kiṃ tu tatra prāyaścittavidhāyakavacanabalād iha loke vyavahāryo jāyate
                  | atra ca <q>prāyaścittair apaity eno yad ajñānakṛtam</q> ity upakramāt tatpratiyogitayā <q>jñānataḥ</q> iti vaktavye yat <q>kāmataḥ</q> ity uktaṃ, tat jñānakāmayos tulyatvapradarśanārtham | tathā hi,
               </p>
               	  
               <p><q class="blue">vihitaṃ yad akāmānāṃ kāmāt taddviguṇaṃ bhavet |</q></p>
               	  
               <p>tathābuddhipūrvakriyāyām ardhaṃ prāyaścittam, tathā,</p>
               	  
               <p><q class="blue">mlecchenādhigataḥ śūdras tv ajñānāt tu kathaṃcana |<br />
                     	  kṛcchratrayaṃ prakurvīta jñānāt tu dviguṇaṃ bhavet ||</q></p>
               	  
               <p>ityādibhir <span class="red">vacanair</span> jñānakāmanayos tulyaprāyaścittadarśanāt tulyaphalataiva | kiṃ ca, svatantrapravṛttir
                  viṣayajñānakāmanābhyāṃ niyatāḥ, tayor anyatarāpāye 'pi tasyā asaṃbhavād ataḥ <q>kāmataḥ</q> ity uktam | <q>jñānājñānataḥ</q> ity ukte 'pi kāmaḥ prāpnoty avinābhāvāt | na ca caurādibhir balāt pravartyamānasya
                  saty api viṣayajñāne kāmanābhāvān nāvinābhāva iti vācyam | yato 'tra vidyamānasyāpi
                  jñānasya pravṛttihetutvābhāvenāsatsamatvam | yat tu śuṣke 'pi pipatiṣor bhrāntyā kardamapatanaṃ,
                  tatrāpi vāstavajñānābhāvāt tadviṣayakāmanāyāś cābhāva eva | evam ajñānākāmanayor apy
                  avyabhicāra eva |
               </p>
               	  
               <p><span class="underline">nanu</span> <q>prāyaścittair apaityenaḥ</q> iti na yuktam, phalavināśyatvāt karmaṇaḥ |
               </p>
               	  
               <p><span class="underline">maivam</span>, yathā pāpotpattiḥ śāstragamyā tathā tatparikṣayo 'pīti nātra pramāṇāntaraṃ kramate
                  | ata eva <span class="red">gautamena</span> pūrvottarapakṣabhaṅgyā ayamartho darśitaḥ | <q class="blue">tatra prāyaścittaṃ kuryān na kuryād iti mīmāṃsante | na kuryād ity āhuḥ | na hi karma
                     kṣīyate iti | kuryād ity apare | punaḥstomeneṣṭvā punaḥsavanam āyāntīti vijñāyate
                     | vrātyastomeneṣṭvā tarati sarvaṃ pāpmānaṃ tarati bhrūṇahatyāṃ yo 'śvamedhena yajate</q> (GDh 19.3–9) iti | punaḥsavanam āyānti iti savanasaṃpādyajyotiṣṭomādidvijātikarmaṇi yogyo bhavatīty
                  arthaḥ | na cedam arthavādamātram | adhikāriviśeṣaṇākāṅkṣāyāṃ rātrisatranyāyenārthavādikaphalasyaiva
                  kalpanāyā nyāyyatvāt, ato yuktaṃ <q>prāyaścittair apaityenaḥ</q> iti |
               </p>
               	  
               <p><span class="underline">nanu</span> kāmakṛte prāyaścittābhāvāt kathaṃ vyavahāryatvaṃ tadabhāvaś ca <q class="blue">anabhisaṃdhikṛte 'parādhe prāyaścittam</q> iti (VaDh 20.1) <span class="red">vasiṣṭha</span>vacanāt,
               </p>
               	  
               <p><q class="blue">iyaṃ viśuddhir uditā pramāpyākāmato dvijam |<br />
                     	  kāmato brāhmaṇavadhe niṣkṛtir na vidhīyate ||</q> (MDh 11.90)
               </p>
               	  
               <p>iti <span class="red">manu</span>vacanāc cāvagamyate |
               </p>
               	  
               <p><span class="underline">naitat</span> |
               </p>
               	  
               <p><q class="blue">yaḥ kāmato mahāpāpaṃ naraḥ kuryāt kathaṃcana |<br />
                     	  na tasya niṣkṛtir dṛṣṭā bhṛgvagnipatanād ṛte ||</q></p>
               	  
               <p>iti, tathā</p>
               	  
               <p><q class="blue">vihitaṃ yad akāmānāṃ kāmāt taddviguṇaṃ bhavet |</q></p>
               	  
               <p>iti ca, kāmakṛte 'pi prāyaścittadarśanāt | yat tu <span class="red">vasiṣṭha</span>vacanaṃ tasyāpy.
               </p>
               	  
               <p><q class="blue">akāmakṛte 'parādhe prāyaścittaṃ śuddhikaram |</q></p>
               	  
               <p>ity abhiprāyo na punaḥ kāmakṛte prāyaścittābhāva iti | yat tu <span class="red">manu</span>vacanaṃ <q class="blue">iyaṃ viśuddhir uditā</q> ityādi, tad apīyam iti sarvanāmaparāmṛṣṭadvādaśavārṣikādivratacaryāyā eva | <q class="blue">kāmato brāhmaṇavadhe niṣkṛtir na vidhīyate</q> ity anena pratiṣedho na punaḥ prāyaścittamātrasya, maraṇāntikādeḥ prāyaścittasya
                  darśitatvāt |
               </p>
               	  
               <p><span class="underline">nanu</span> yadi kāmakṛte 'pi prāyaścittam asti tarhi pāpakṣayo 'pi kasmān na syād aviśeṣād,
                  yadi pāpakṣayo 'pi nāsti tarhi vyavahāryatāpi kathaṃ bhavati |
               </p>
               	  
               <p><span class="underline">ucyate</span> | ubhayatra prāyaścittāviśeṣe 'pi phalaviśeṣaḥ śāstrato 'vagamyate | ajñātakṛte tu
                  sarvatra pāpakṣayaḥ | yatra tu <q class="blue">brahmahasurāpagurutalpagamātṛpitṛyonisaṃbaddhāgastenanāstikaninditakarmābhyāsi-patitatāgyapatitatyāginaḥ
                     patitāḥ pātakasaṃyojakāś ca</q> iti (GDh 21.1–2) <span class="red">gautamo</span>ktamahāpātakādau vyavahāryatvaṃ niṣiddhaṃ, tasmin patanīye karmaṇi kāmataḥ kṛte vyavahāryatvamātraṃ
                  na pāpakṣaya iti | na ca pāpakṣayābhāve vyavahāryatvam anupapannam | dve hi pāpasya
                  śaktī narakotpādikā vyavahāranirodhikā ceti | tatretaraśaktyavināśe 'pi vyavahāranirodhikāyāḥ
                  śakter vināśo nānupapannas tasmāt pāpānapagame 'pi vyavahāryatvaṃ nānupapannam | yat
                  tu <span class="red">manu</span>vacanam,
               </p>
               	  
               <p><q class="blue">akāmataḥ kṛte pāpe prāyaścittaṃ vidurbudhāḥ |<br />
                     	  kāmakārakṛte'pyāhureke śrutinidarśanāt ||</q> (MDh 11.45)
               </p>
               	  
               <p>iti, tad api kāmakṛte prāyaścittaprāptyarthaṃ na punaḥ pāpakṣayapratipādanaparam |
                  apatanīye punaḥ kāmakṛte 'pi prāyaścittena pāpakṣayo bhavaty eva,
               </p>
               	  
               <p><q class="blue">akāmataḥ kṛtaṃ pāpaṃ vedābhyāsena śudhyati |<br />
                     	  kāmatas tu kṛtaṃ mohāt prāyaścittaiḥ pṛthagvidhaiḥ ||</q> (MDh 11.46)
               </p>
               	  
               <p>iti <span class="red">manu</span>smaraṇāt | patanīye 'pi karmaṇi kāmakṛte maraṇāntikaprāyaścitteṣu kalmaṣakṣayo bhavaty
                  eva, phalāntarābhāvāt | <q class="blue">nāsyāsmiṃl loke pratyāpattir vidyate kalmaṣaṃ tu nihanyate</q> ity (ĀpDh 1.24.25) <span class="red">āpastamba</span>smaraṇāt || 3.226 ||
               </p>
               
               	  
               <p class="italic">niṣiddhācaraṇādikaṃ prāyaścitte nimittam ity uktaṃ tatpañcayitum āha |</p>
               
               	  
               <p id="YDh_3.227" class="bold">
                  	    brahmahā madyapaḥ stenas tathaiva gurutalpagaḥ |<br />
                  	    ete mahāpātakino yaś ca taiḥ saha saṃvaset ||
                  	   <span class="ref">YDh_3.227</span></p>
               
               	  
               <p>hantir ayaṃ prāṇaviyogakare vyāpāre rūḍhaḥ | yad vyāpārasamanantaraṃ kālāntare vā
                  kāraṇāntaranirapekṣaḥ prāṇaviyogo bhavati, saḥ | brāhmaṇaṃ hatavān iti brahmahā |
                  madyapo niṣiddhasurāyāḥ pātā | stenaḥ brāhmaṇasuvarṇasya hartā, <q class="blue">brāhmaṇasuvarṇāpaharaṇaṃ mahāpātakaṃ</q> ity <span class="red">āpastamba</span>smaraṇāt | gurutalpago gurubhāryāgāmī | talpaśabdena śayanavācinā sāhacaryād bhāryā
                  lakṣyate | ete brahmahādayo mahāpātakinaḥ | pātayantīti pātakāni brahmahatyādīni |
                  mahacchabdena teṣāṃ gurutvaṃ khyāpyate tadyogino <del>mahāpātakina</del> iti | lāghavārthaṃ saṃjñākaraṇam | yaś ca tair brahmahādibhiḥ pratyekaṃ saha saṃvasati
                  <q>ebhis tu saṃvased yo vai vatsaraṃ so 'pi tatsamaḥ</q> YDh 3.266) iti vakṣyamāṇanyāyena so 'pi mahāpātakī | tathāśabdaḥ prakāravacano 'nugrāhakaprayojakādikartṛsaṃgrahārthaḥ
                  | anugrāhakaś ca yaḥ palāyamānam amitraṃ uparundhan parebhyaś ca hantāraṃ parirakṣan
                  hantur draḍhimānam upajanayann upakaroti sa ucyate | ata eva <span class="red">manun</span>ānugrāhakasya hiṃsāphalasaṃbandho darśitaḥ |
               </p>
               	  
               <p><q class="blue">bahūnām ekakāryāṇāṃ sarveṣāṃ śastradhāriṇām |<br />
                     	  yady eko ghātayet tatra sarve te ghātakāḥ smṛtāḥ ||</q> iti |
               </p>
               	  
               <p>tathā prayojakādīnām apy <span class="red">āpastambena</span> phalasaṃbandha uktaḥ <q class="blue">prayojitānumantā kartā ceti svarganarakaphaleṣu karmasu yo bhūya ārabhate tasmin phalaviśeṣaḥ</q> (not in ĀpDh) iti tatrāpravṛttasya pravartakaḥ prayojakaḥ | sa ca triprakāraḥ: ājñāpayitābhyarthayamāna
                  upadeṣṭeti | tatrājñāpayitā nāma svayam uccaḥ san nīcaṃ bhṛtyādikaṃ yaḥ prerayati
                  madīyam amitraṃ jahīti sa ucyate | abhyarthayamānas tu yaḥ svayam asamarthaḥ san prārthanādinā
                  macchatruṃ vyāpādayety uccaṃ pravartayati so 'bhidhiyate | anayoś ca svārthasiddhyartham
                  eva prayoktṛtvam | upadeṣṭā punas tvaṃ śatrum itthaṃ vyāpādayeti marmodghāṭanādyupadeśapuraḥsaraṃ
                  prerayan kathyate | tatra ca prayojyagatam eva phalam iti teṣāṃ bhedaḥ | anumantā
                  tu pravṛttasya pravartakaḥ | sa dviprakāraḥ: kaścit svārthasiddhyartham anujānāti
                  kaścit parārtham iti ||
               </p>
               	  
               <p><span class="underline">nanu</span> anumananasya kathaṃ hiṃsāhetutvaṃ, na tāvat prāṇaviyogotpādanena, tasya sākṣātkartṛvyāpārajanyatvāt
                  | nāpi prayojakasyeva, sākṣātkartṛpravṛttyutpādanadvāreṇa pravṛttasya pravartakatvāt
                  | na ca sādhu tvayādhyavasitam iti pravṛttam evānumanyata iti śaṅkanīyam | tādṛśasyānumananasya
                  hiṃsāṃ pratyahetutvād vyarthatvāc ca |
               </p>
               	  
               <p><span class="underline">ucyate</span> | yatra hi rājādipāratantryāt svayaṃ manasā pravṛtto 'pi pravṛttivicchedabhayād āgāmidaṇḍabhayād
                  vā śithilaprayatno rājādyanumatim apekṣate tatrānumatir hantuḥ pravṛttim upodbalayantī
                  hiṃsāphalaṃ prati hetutāṃ pratipadyate | tathā yo 'pi bhartsanatāḍanadhanāpahārādinā
                  parān kopayati so 'pi maraṇahetubhūtamanyūtpādanadvāreṇa hiṃsāhetur bhavaty eva |
                  ata eva <span class="red">viṣṇun</span>oktam |
               </p>
               	  
               <p><q class="blue">ākruṣṭas tāḍito vāpi dhanair vā viprayojitaḥ |<br />
                     	  yam uddiśya tyajet prāṇāṃs tam āhur brahmaghātakam ||</q> iti |
               </p>
               	  
               <p>tathā,</p>
               	  
               <p><q class="blue">jñātimitrakalatrārthaṃ suhṛtkṣetrārtham eva ca |<br />
                     	  yam uddiśya tyajet prāṇāṃs tam āhur brahmaghātakam ||</q> iti |
               </p>
               	  
               <p>na ca kṛteṣv apy ākrośanādiṣu kasyacin manyūtpattyadarśanād akāraṇateti śaṅkanīyam,
                  puruṣasvabhāvavaicitryāt | ye alpatareṇāpi nimittena jātamanyavo bhavanti teṣv avyabhicāra
                  iti nākāraṇatā | eteṣāṃ cānugrāhakaprayojakādīnāṃ pratyāsattivyavadhānāpekṣayā vyāpāragatagurulāghavāpekṣayā
                  ca phalagurulāghavāt prāyaścittagurulāghavaṃ boddhavyam, <q class="blue">yo bhūya ārabhate tasmin phalaviśeṣaḥ</q> iti <span class="red">vacanāt</span> | tathā hy anugrāhakasya tāvat svayam eva hiṃsāyāṃ pravṛttatvena svatantrakartṛtve
                  saty api sākṣāt prāṇaviyogaphalakakhaṅgaprahārādivyāpārayogitvābhāvena sākṣātkartṛvad
                  bhūyo hiṃsārambhakatvābhāvād alpaphalatvam alpaprāyaścittatvaṃ ca | prayojakasya tu
                  svatantrakartṛpravṛttijanakatvena vyavahitatvāt tato 'lpaphalatvam | prayojakānāṃ
                  madhye parārthapravṛttattvenopadeṣṭur alpaphalatvam | <span class="underline">nanu</span> prayojakahastasthānīyatvāt prayojyasya na phalasaṃbandho yuktaḥ | yadi paraprayuktyā
                  pravartamānasyāpi saṃbandhas tarhi sthapatitaḍāgakhanitṛprabhṛtīnām api mūlyena pravartamānānāṃ
                  svargādiphalaprāptiprasaṅgaḥ | <span class="underline">ucyate</span> | śāstroktaṃ phalaṃ prayoktarīti nyāyenādhikārikartṛgataphalajanakā devakūpataḍāganirmāṇādayaḥ
                  | na ca sthapatitaḍāgakhanitrādayo devakūpataḍāgakaraṇādiṣv adhikāriṇaḥ, asvargakāmitvāt
                  | atra punaḥ paraprayuktyā pravartamānānām apy ahiṃsāyām adhikāritvād bhavaty eva
                  tadvyatikramanibandhano doṣaḥ | anumantus tu prayojakād apy alpaphalatvaṃ prayojakavyāpārād
                  bahiraṅgatvāl laghutvāc cānumananasya | nimittakartuḥ punar ākrośakādeḥ pravṛttihetubhūtamanyujanakatvena
                  vyavahitatvān maraṇānusaṃdhānaṃ vinā pravṛttatvāc cānumantuḥ sakāśād apy alpaphalatvam
                  |
               </p>
               	  
               <p><span class="underline">nanu</span> yadi vyavahitasyāpi kāraṇatvaṃ tarhi mātāpitror api hantṛpuruṣotpādanadvāreṇa hananakartṛtvaprasaṅgaḥ
                  |
               </p>
               	  
               <p><span class="underline">ucyate</span> | na hi pūrvabhāvitvamātreṇa kāraṇatvam kāraṇatayāpi tathābhāvitvopapatteḥ | yat
                  khalu svarūpātiriktakāryotpattyanuguṇavyāpārayogi bhavati tad dhi kāraṇam | yadi rathantarasāmā
                  somaḥ syād aindravāyavāgrān grahān gṛhṇīyād iti rathantarasāmateva krator aindravāyavāgratāyāṃ
                  kāraṇaṃ | na hi tatra somayāgaḥ svarūpeṇa kāraṇaṃ vyabhicārāt | na ca pitros tādṛgvidhakāraṇalakṣaṇayogitvam
                  iti nātiprasaṅgaḥ | anenaiva nyāyena dharmābhisaṃdhinā nirmitakūpavāpyādau pramādapatitabrāhmaṇādimaraṇe
                  khānayitur doṣābhāvaḥ | na hi kūpo 'nena khātito 'to 'ham ātmānaṃ vyāpādayāmīty evaṃ
                  kūpakhanananimittaṃ vyāpādanaṃ yathākrośādau | ataḥ kūpakartur api kāraṇakāraṇatvam
                  eva na punar hiṃsāhetutvam iti mātāpitṛtulyataiva | tathā kvacit saty api hiṃsānimittayogitve
                  paropakārārthapravṛttau vacanād doṣābhāvaḥ | yathāha <span class="red">saṃvartaḥ</span>|
               </p>
               	  
               <p><q class="blue">bandhane goś cikitsārthe mūḍḥagarbhavimocane |<br />
                     	  yatne kṛte vipattiś cet prāyaścittaṃ na vidyate ||<br />
                     	  auṣadhaṃ sneham āhāraṃ dadad gobrāhmaṇādiṣu |<br />
                     	  dīyamāne vipattiḥ syān na sa pāpena lipyate ||<br />
                     	  dāhacchedaśirābhedaprayatnair upakurvatām |<br />
                     	  prāṇasaṃtrāṇasiddhyarthaṃ prāyaścittaṃ na vidyate ||</q> iti |
               </p>
               	  
               <p>etac cādānanidānanipuṇabhiṣagviṣayam | itarasya tu <q>bhiṣaṅ mithyācaran dāpyaḥ</q> (YDh 2.142) ity atra doṣo darśitaḥ | yatra tu manyunimittākośanādikam akurvato 'pi nāma gṛhītvonmādādinātmānaṃ
                  vyāpādayati tatrāpi na doṣaḥ,
               </p>
               	  
               <p><q class="blue">akāraṇaṃ tu yaḥ kaścid dvijaḥ prāṇān parityajet |<br />
                     	  tasyaiva tatra doṣaḥ syān na tu yaṃ parikīrtayet ||</q></p>
               	  
               <p>iti <span class="red">smaraṇāt</span> || tathā yatrāpy ākrośakādijanitamanyur ātmānaṃ khaḍgādinā prahṛtya maraṇād arvāg
                  ākrośanādikartrā dhanadānādinā saṃtoṣito yadi janasamakṣam uccaiḥ śrāvayati nātrākrośakasyāparādha
                  iti tatrāpi vacanān na doṣaḥ | yathāha <span class="red">viṣṇuḥ</span> |
               </p>
               	  
               <p><q class="blue">uddiśya kupito hatvā toṣitaḥ śrāvayet punaḥ |<br />
                     	  tasmin mṛte na doṣo 'sti dvayor ucchrāvaṇe kṛte ||</q> iti |
               </p>
               	  
               <p>eteṣāṃ ca prayojakādinā doṣagurulaghubhāvaparyālocanayā prāyaścittaviśeṣaṃ vakṣyāmaḥ
                  || 3.227 ||
               </p>
               
               	  
               <p class="italic">brahmahatyāsamāny āha |</p>
               
               	  
               <p id="YDh_3.228" class="bold">
                  	    gurūṇām adhyadhikṣepo vedanindā suhṛdvadhaḥ |<br />
                  	    brahmahatyāsamaṃ jñeyam adhītasya ca nāśanam ||
                  	   <span class="ref">YDh_3.228</span></p>
               
               	  
               <p>guruṇām ādhikyenādhikṣepo 'nṛtābhiśaṃsanam | <q class="blue">guror anṛtābhiśaṃsanam iti mahāpātakasamāni</q> (GDh 21.10) iti <span class="red">gautama</span>smaraṇāt | etac ca lokāviditadoṣābhiśaṃsanaviṣayam, <q class="blue">doṣaṃ buddhvā na pūrvaḥ pareṣāṃ samākhyātā syāt saṃvyavahāre cainaṃ pariharet</q> (ĀpDh 1.21.20) ity <span class="red">āpastamba</span>smaraṇāt | nāstikyābhiniveśena vedakutsanas | suhṛn mitraṃ tasyābrāhmaṇasyāpi vadhaḥ
                  | adhītasya vedasyāsacchāstravinodenālasyādinā vā naśanaṃ vismaraṇam | etāni pratyekaṃ
                  brahmahatyāsamāni | yat punaḥ <q>svādhyāyāgnisutatyāgaḥ</q> (YDh 3.239) ity adhītatyāgasyopapātakamadhye parigaṇanaṃ, tat kathaṃcit kuṭumbabharaṇākulatayāsacchāstraśravaṇavyagratayā
                  vā vismaraṇe draṣṭavyam || 3.228 ||
               </p>
               
               	  
               <p class="italic">surāpānasamāny āha |</p>
               
               	  
               <p id="YDh_3.229" class="bold">
                  	    niṣiddhabhakṣaṇaṃ jaihmyam utkarṣe ca vaco 'nṛtam |<br />
                  	    rajasvalāmukhāsvādaḥ surāpānasamāni tu ||
                  	   <span class="ref">YDh_3.229</span></p>
               
               	  
               <p>niṣiddhaṃ laśunādikaṃ tasya matipūrvaṃ bhakṣaṇam | ata eva <span class="red">manuḥ</span> |
               </p>
               	  
               <p><q class="blue">chattrākaṃ viḍvarāhaṃ ca laśunaṃ grāmakukkuṭam |<br />
                     	  palāṇḍuṃ gṛñjanaṃ caiva matyā jagdhvā paten naraḥ ||</q> iti | (MDh 5.19)
               </p>
               	  
               <p>amatipūrve tu prāyaścittāntaram,</p>
               	  
               <p><q class="blue">amatyaitāni ṣaḍ jagdhvā kṛcchraṃ sāṃtapanaṃ caret |<br />
                     	  yaticāndrāyaṇaṃ vāpi śeṣeṣūpavased ahaḥ ||</q> (MDh 5.20)
               </p>
               	  
               <p>iti <span class="red">tenai</span>voktatvāt | jaihmayaṃ kauṭilyaṃ anyābhisaṃdhānenānyavāditvam anyakartṛtvaṃ ca | atra
                  ca jaihmayam iti yady api sāmānyenoktaṃ tathāpi prāyaścittasya gurutvān nimittasyāpi
                  guruviṣayaṃ jaihmayam iti gauravaṃ gamyate | asti ca naimittikaparyālocanayā nimittasya
                  viśeṣāvagatiḥ | yathā yasyobhāvagny anumatau syātāṃ duṣṭau bhavetām abhinimlocetāṃ
                  vā punar ādheyaṃ tatra prāyaścittir ity atrobhāv ity asya nimittaviśeṣaṇatvena havir
                  ubhayatvād avivakṣitatve 'py agnidvayaniṣpādakapunarādheyarūpanaimittikavidhibalād
                  agnidvayānugatir eva nimittam iti kalpyate tathātrāpīti yuktaṃ nimittagauravakalpanam
                  | tathā samutkarṣanimittaṃ rājakulādāva caturveda eva caturvedo 'ham ity anṛtabhāṣaṇam
                  | rajasvalāyā (kāmavaśena) vaktrāsavasevanam | etāni surāpānasamāni || 3.229 ||
               </p>
               
               	  
               <p class="italic">suvarṇasteyasamāny āha |</p>
               
               	  
               <p id="YDh_3.230" class="bold">
                  	    aśvaratnamanuṣyastrībhūdhenuharaṇaṃ tathā |<br />
                  	    nikṣepasya ca sarvaṃ hi suvarṇasteyasaṃmitam ||
                  	   <span class="ref">YDh_3.230</span></p>
               
               	  
               <p>aśvādīnāṃ brāhmaṇasaṃbandhinā nikṣepasya ca suvarṇavyatiriktasyāpaharaṇam etat sarvaṃ
                  suvarṇasteyasamaṃ veditavyam || 3.230 ||
               </p>
               
               	  
               <p class="italic">gurutalpasamāny āha |</p>
               
               	  
               <p id="YDh_3.231" class="bold">
                  	    sakhibhāryākumārīṣu svayoniṣv antyajāsu ca |<br />
                  	    sagotrāsu sutastrīṣu gurutalpasamaṃ smṛtam ||
                  	   <span class="ref">YDh_3.231</span></p>
               
               	  
               <p>sakhā mitraṃ tasya bhāryā kumāry uttamajātīyā kanyakā tāsu |</p>
               	  
               <p>sakāmāsv anulomāsu na doṣas tv anyathā damaḥ |</p>
               	  
               <p>dūṣaṇe tu karaccheda uttamāyāṃ vadhas tathā || (YDh 2.288)</p>
               	  
               <p>iti tatraiva daṇḍaviśeṣapratipādanāt prāyaścittagurutvaṃ yuktam | svayonir bhaginī,
                  antyajā cāṇḍālī, sagotrā samānagotrā, sutastrī snuṣā, etāsāṃ gamanaṃ pratyekaṃ gurutalpasamam
                  | etac ca retaḥsekād ūrdhvaṃ veditavyam | arvāṅ nivṛttau tu na gurutalpasamatvaṃ kiṃtv
                  alpam eva prayāścittam,
               </p>
               	  
               <p><q class="blue">retaḥsekaḥ svayonīṣu kumārīṣv antyajāsu ca |<br />
                     	  sakhyuḥ putrasya ca strīṣu gurutalpasamaṃ viduḥ ||</q> (MDh 11.59)
               </p>
               	  
               <p>iti <span class="red">mānave</span> retaḥseka iti viśeṣaṇopādānāt | sagotrāgrahaṇenaiva siddhe punaḥ sutastrīgrahaṇaṃ
                  prāyaścittagauravapratipādanārtham | atra ca brahmahatyādisamatvavacanaṃ gurvadhikṣepādes
                  tattannimittaprāyaścittopadeśārtham |
               </p>
               	  
               <p><span class="underline">nanu</span> vedanindādau doṣasya laghutvād gurutaraṃ brahmahatyādiprāyaścittaṃ na yujyate |
               </p>
               	  
               <p><span class="underline">maivam</span>, guruprāyaścittopadeśabalād eva doṣagurutvāvagateḥ | na ca brahmahatyādiprāyaścittātideśārtham
                  evedaṃ vacanaṃ na bhavati, kiṃ tu doṣagauravamātrapratipādanaparam ity āśaṅkanīyam
                  | yatas tāvanmātrapratipādanaparatve brahmahatyāsamam idaṃ gurutalpasamam ityādibhedena
                  samatvābhidhānaṃ nopapadyate | tac ca prāyaścittaṃ samaśabdenopadiśyamānaṃ brahmahatyādiprāyaścittebhyaḥ
                  kiṃcin nyūnam evopadiśyate | loke rājasamo mantrī ityādivākyeṣu samaśabdasya kiṃciddhīne
                  prayogadarśanāt mahataḥ pātakasyetarasya ca tulyatvasyāyuktatvāc ca | evaṃ ca sati
                  <span class="red">yājñavalkyena</span> brahmahatyāsamatvenoktānām api brahmojjhatvavedanindāsuhṛdvadhānāṃ <span class="red">manunā</span> yat surāpānasāmyam,
               </p>
               	  
               <p><q class="blue">brahmojjhatā vedanindā kauṭasākṣyaṃ suhṛdvadhaḥ |<br />
                     	  garhitānnājyayor jagdhiḥ surāpānasamāni ṣaṭ ||</q> (MDh 11.57)
               </p>
               	  
               <p>ity uktaṃ tat prāyaścittavikalpārtham | evam anyeṣv api vacaneṣu virodhaḥ parihartavyaḥ
                  | yat tu <span class="red">vasiṣṭhena</span> <q class="blue">guror alīkanirbandhe kṛcchraṃ dvādaśarātrakaṃ caritvā sacailaḥ snāto guruprasādāt
                     pūto bhavati</q> (VaDh 21.28) iti laghuprāyaścittam uktaṃ, tad amatipūrvaṃ sakṛdanuṣṭhāne ca veditavyam || 3.231
                  ||
               </p>
               
               	  
               <p class="italic">gurutalpānideśam āha |</p>
               
               	  
               <p id="YDh_3.232" class="bold">
                  	    pituḥ svasāraṃ mātuś ca matulānīṃ snuṣām api |<br />
                  	    mātuḥ sapatnīṃ bhaginīm ācāryatanayāṃ tathā ||
                  	   <span class="ref">YDh_3.232</span></p>
               	  
               <p id="YDh_3.233" class="bold">
                  	    ācāryapatnīṃ svasutāṃ gacchaṃs tu gurutalpagaḥ |<br />
                  	    liṅgaṃ chittvā vadhas tasya sakāmāyāḥ striyā api ||
                  	   <span class="ref">YDh_3.233</span></p>
               
               	  
               <p>pitṛṣvasrādayaḥ prasiddhās tāḥ gacchan gurutalpagas tasya liṅgaṃ chittvā rājñā vadhaḥ
                  kartavyo daṇḍārthaṃ prāyaścittaṃ ca tad eva | caśabdād rājñīpravrajitādīnāṃ grahaṇam
                  | yathāha <span class="red">nāradaḥ</span> |
               </p>
               	  
               <p><q class="blue">mātā mātṛṣvasā śvaśrūr mātulānī pitṛṣvasā |<br />
                     	  pitṛvyasakhiśiṣyastrī bhaginī tatsakhī snuṣā ||<br />
                     	  duhitācāryabhāryā ca sagotrā śaraṇāgatā |<br />
                     	  rājñī pravrajitā dhātrī sādhvī varṇottamā ca yā ||<br />
                     	  āsām anyatamāṃ gacchan gurutalpaga ucyate |<br />
                     	  śiśnasyotkartanāt tatra nānyo daṇḍo vidhīyate ||</q> (NSm 12.72–74) iti |
               </p>
               	  
               <p>rājñī rājyasya kartur bhāryā na kṣatriyasyaiva, tadgamane prāyaścittāntaropadeśāt
                  | dhātrī mātṛvyatiriktā stanyadānādinā poṣayitrī | sādhvī vratacāriṇī | varṇottamā
                  brāhmaṇī, atra mātṛgrahaṇaṃ dṛṣṭāntārtham | ayaṃ ca liṅgacchedavadhātmako daṇḍo brāhmaṇavyatiriktasy,
               </p>
               	  
               <p><q class="blue">na jātu brāhmaṇaṃ hanyāt sarvapāpeṣv avasthitam |</q> (MDh 8.380)
               </p>
               	  
               <p>iti tasya vadhaniṣedhāt, vadhasyaiva prāyaścittarūpatvāt | asya ca viṣayaṃ gurutalaprāyaścittaprakaraṇe
                  prapañcayiṣyāmaḥ | atra snuṣābhaginyoḥ pūrvaślokena gurutalpasamīkṛtayoḥ punargrahaṇaṃ
                  prāyaścittavikalpārtham | yadā punar etāḥ striyaḥ sakāmāḥ satya etān eva puruṣān vaśīkṛtyopabhuñjante
                  tadā tāsām api puruṣavad vadha eva daṇḍaḥ prāyaścittaṃ ca | etāni gurvadhikṣepāditanayāgamaparyantāni
                  mahāpātakātideśaviṣayāṇi sadyaḥpatanahetutvāt pātakāny ucyante | yathāha <span class="red">yamaḥ</span> |
               </p>
               	  
               <p><q class="blue">mātṛṣvasā mātṛsakhī duhitā ca pitṛṣvasā |<br />
                     	  mātulānī svasā śvaśrūr gatvā sadyaḥ paten naraḥ ||</q> iti |
               </p>
               	  
               <p><span class="red">gautamena</span> punar anyeṣāṃ api pātakatvam uktam | <q class="blue">mātṛpitṛyonisaṃbaddhāṅgastenanāstikaninditakarmābhyāsipatitātyāgyapatitatyāginaḥ patitāḥ
                     pātakasaṃyojakāś ca</q> (GDh 21.12) iti | teṣāṃ ca mahāpātakopapātakamadhyapāṭhān mahāpātakān nyūnatvam upapātakāc ca
                  gurutvam avagamyate | tad uktam |
               </p>
               	  
               <p><q class="blue">mahāpātakatulyāni pāpāny uktāni yāni tu |<br />
                     	  tāni pātakasamjñāni tannyūnam upapātakam ||</q> iti |
               </p>
               	  
               <p>tathā c<span class="red">āṅgirāḥ</span> |
               </p>
               	  
               <p><q class="blue">pātakeṣu sahasraṃ syān mahatsu dviguṇaṃ tathā |<br />
                     	  upapāpe turiyaṃ syān narakaṃ varṣasaṃkhyayā ||</q> iti || 3.232 || 3.233 ||
               </p>
               
               	  
               <p class="italic">evaṃ mahāpātakāni tatsamāni ca pātakāni parigaṇayyopapātakāni parigaṇayitum āha |</p>
               
               	  
               <p id="YDh_3.234" class="bold">
                  	    govadho vrātyatā steyam ṛṇānāṃ cānapakriyā |<br />
                  	    anāhitāgnitāpaṇyavikrayaḥ paridevanam ||
                  	   <span class="ref">YDh_3.234</span></p>
               	  
               <p id="YDh_3.235" class="bold">
                  	    bhṛtād adhyayanādānaṃ bhṛtakādhyāpanaṃ tathā |<br />
                  	    pāradāryaṃ pārivittyaṃ vārddhuṣyaṃ lavaṇakriyā ||
                  	   <span class="ref">YDh_3.235</span></p>
               	  
               <p id="YDh_3.236" class="bold">
                  	    strīśūdraviṭkṣatravadho ninditārthopajīvanam |<br />
                  	    nāstikyaṃ vratalopaś ca sutānāṃ caiva vikrayaḥ ||
                  	   <span class="ref">YDh_3.236</span></p>
               	  
               <p id="YDh_3.237" class="bold">
                  	    dhānyakupyapaśusteyam ayājyānāṃ ca yājanam |<br />
                  	    pitṛmātṛsutatyāgas taḍāgārāmavikrayaḥ ||
                  	   <span class="ref">YDh_3.237</span></p>
               	  
               <p id="YDh_3.238" class="bold">
                  	    kanyāsaṃdūṣaṇaṃ caiva parivindakayājanam |<br />
                  	    kanyāpradānaṃ tasyaiva kauṭilyaṃ vratalopanam ||
                  	   <span class="ref">YDh_3.238</span></p>
               	  
               <p id="YDh_3.239" class="bold">
                  	    ātmano 'rthe kriyārambho madyapastrīniṣevaṇam |<br />
                  	    svādhyāyāgnisutatyāgo bāndhavatyāga eva ca ||
                  	   <span class="ref">YDh_3.239</span></p>
               	  
               <p id="YDh_3.240" class="bold">
                  	    indhanārthaṃ drumachedaḥ strīhiṃsauṣadhajīvanam |<br />
                  	    hiṃsrayantravidhānaṃ ca vyasanāny ātmavikrayaḥ ||
                  	   <span class="ref">YDh_3.240</span></p>
               	  
               <p id="YDh_3.241" class="bold">
                  	    śūdrapreṣyaṃ hīnasakhyaṃ hīnayoniniṣevaṇam |<br />
                  	    tathaivānāśrame vāsaḥ parānnaparipuṣṭatā ||
                  	   <span class="ref">YDh_3.241</span></p>
               	  
               <p id="YDh_3.242" class="bold">
                  	    asacchāstrādhigamanam ākareṣv adhikāritā |<br />
                  	    bhāryāyā vikrayaś caiṣām ekaikam upapātakam ||
                  	   <span class="ref">YDh_3.242</span></p>
               
               	  
               <p>govadho gopiṇḍavyāpādanam, kāle 'nupanītatvaṃ vrātyatā, brāhmaṇasuvarṇatatsamavyatiriktaparadravyāpaharaṇaṃ
                  steyam, gṛhītasya suvarṇāder apradānam, ṛṇānām anapākaraṇam, tathā devarṣipitṝṇāṃ
                  saṃbandhyṛṇasyānapākaraṇaṃ ca, saty adhikāre 'nāhitāgnitvam |
               </p>
               	  
               <p><span class="underline">nanu</span> jyotiṣṭomādikāmaśrutayaḥ svāṅgabhūtāgniniṣpattyartham ādhānaṃ prayuñjata iti mīmāṃsakaprasiddhir
                  ataś ca yasyāgnibhiḥ prayojanaṃ tasya tadupāyabhūtādhāne pravṛttir vīhyādyarthina
                  iva dhanārjane | yasya punar agnibhiḥ prayojanaṃ nāsti tasyāpravṛttir iti katham anāhitāgnitādoṣaḥ
                  |
               </p>
               	  
               <p><span class="underline">ucyate</span> | asmād evādhānasyāvaśyakatvavacanān nityaśrutayo 'pi sādhikāritvāviśeṣād ādhānasya
                  prayojikā iti <span class="red">smṛtikārā</span>ṇām abhiprāyo lakṣyata ity adoṣaḥ | tathā apaṇyasya lavaṇāder vikrayaḥ, sahodarasya
                  jyeṣṭhasya tiṣṭhataḥ kanīyaso bhrātur dārāgnisaṃyogaḥ parivedanam, paṇapūrvādhyāpakād
                  adhyayanagrahaṇam, paṇapūrvādhyāpanam, paradārasevanaṃ gurudāratatsamavyatirekeṇa,
                  pārivittyaṃ kanīyasi kṛtavivāhe jyeṣṭhasya vivāharāhityam, vārdhuṣyaṃ pratiṣiddhavṛddhyupajīvanam,
                  lavaṇakriyā lavaṇasyotpādānam, striyā vadho 'brāhmaṇyā apy ātreyīvyatirekeṇa, śūdravadhaḥ,
                  adīkṣitaviṭkṣatriyavadhaḥ, ninditārthopajīvanam arājasthāpitārthopajīvanam, nāstikyaṃ
                  nāsti paraloka ityādyabhiniveśaḥ, vratalopo brahmacāriṇaḥ strīprasaṅgaḥ, sutānām apātyānāṃ
                  vikrayaḥ, dhānyaṃ vrīhyādi, kupyam asāradravyaṃ trapusīsādi, paśavo gavādayas teṣām
                  apaharaṇam | <q>govadho vrātyatā steyam</q> ity anena steyagrahaṇenaiva siddhe punardhānyakupyādisteyagrahaṇaṃ nityārtham | ato
                  dhānyādivyatiriktadravyasteye nāvaśyam etad eva prāyaścittam api tu tato nyūnam api
                  bhavaty eva | etena bāndhavatyāgagrahaṇenaiva siddhe punaḥ pitrādityāgagrahaṇaṃ vyākhyātam
                  | ayājyānāṃ jātikarmaduṣṭānāṃ śūdravrātyādīnāṃ yājanam, pitṛmātṛsutānām apatitānāṃ
                  tyāgo gṛhān niṣkāsanam, taḍāgasyārāmasya codyānopavanāder vikrayaḥ | kanyāyā saṃdūṣaṇam
                  aṅgulyādinā yonividāraṇaṃ na tu bhogaḥ, tasya sakhibhāryākumārīṣv iti gurutalpagasamatvasyoktatvāt
                  | parivindakayājanaṃ tasya ca kanyāpradānam | kauṭilyaṃ guror anyatra, guruviṣayasya
                  tu kauṭilyasya surāpānasamatvam uktam | punar vratalopagrahaṇam aśiṣṭāpratiṣiddheṣv
                  api śrīharicaraṇakamalaprekṣaṇāt prāk tāmbūlādikaṃ na bhakṣayāmīty evaṃrūpeṣu prāptyarthaṃ
                  na tu snātakavrataprāptyartham | tatra,
               </p>
               	  
               <p><q class="blue">snātakavratalope ca prāyaścittam abhojanam |</q> (MDh 11.204)
               </p>
               	  
               <p>iti <span class="red">manunā</span> laghuprāyaścittasya pratipāditatvāt | tathātmārthaṃ ca pākalakṣaṇakriyārambhaḥ,
               </p>
               	  
               <p><q class="blue">aghaṃ sa kevalaṃ bhuṅkte yaḥ pacaty ātmakāraṇāt |</q> (MDh 3.118)
               </p>
               	  
               <p>iti tasyaiva pratiṣiddhatvāt | kriyāmātraviṣayatve tu pratiṣedhakalpanāyā gauravaṃ
                  syāt | madyapāyāḥ striyāḥ jāyāyā api niṣevaṇam upabhogaḥ | svādhyāyatyāgo vyākhyātaḥ
                  | agnīnāṃ ca śrautasmārtānāṃ tyāgaḥ, sutatyāgaḥ saṃskārādyakaraṇam, bāndhadhvānāṃ
                  pitṛvyamātulādīnāṃ tyāgaḥ sati vibhave aparirakṣaṇam, pākādidṛṣṭaprayojanasiddhyartham
                  ārdradrumacchedo na tv āhavanīyaparirakṣaṇārtham api, striyā hiṃsayā auṣadhena ca
                  vartanaṃ jīvanaṃ strīhiṃsauṣadhajīvanam | tatra strījīvanaṃ nāma bhāryāṃ paṇyabhāvena
                  prayojya tallabdhopajīvanam, strīdhanenopajīvanaṃ vā | hiṃsasyā jīvanaṃ prāṇivadhena
                  jīvanam | auṣadhajīvanaṃ vaśīkaraṇādinā | hiṃsayantrasya tilekṣupīḍākārasya pravartanam
                  | vyasanāni mṛgayādīny aṣṭādaśa | ātmavikrayo dravyagrahaṇena paradāsyakaraṇam | śūdrasevanaṃ
                  hīneṣu maitrīkaraṇam | anūḍhasavarṇadārasya kevalahīnavarṇadāropayamanaṃ sādhāraṇastrīsaṃbhogaś
                  ca | anāśramavāso 'gṛhītāśramitvaṃ saty adhikāre | parānnaparipuṣṭatā parapākaratitvam
                  | asacchāstrasya cārvākādigranthasyādhigamaḥ | sarvākareṣu suvarṇādyutpattisthāneṣu
                  rājājñayādhikāritvam | bhāryāyā vikrayaḥ | caśabdān <span class="red">manv</span>ādyuktābhicārāmatipūrvalaśunādibhakṣaṇāder grahaṇam | eṣāṃ govadhādīnāṃ pratyekam
                  upapātakasaṃjñā veditavyā | <span class="red">manunā</span> punar anyāny api nimittāni jātibhraṃśakarasaṃkarīkaraṇāpātrīkaraṇamalinīkaraṇasaṃjñāni
                  parigaṇitāni |
               </p>
               	  
               <p><q class="blue">brāhmaṇasya rujaḥ kṛtyā ghrātir aghreyamadyayoḥ |<br />
                     	  jaihmyaṃ puṃsi ca maithunaṃ jātibhraṃśakaraṃ smṛtam ||<br />
                     	  kharāśvoṣṭramṛgebhānām ajāvikavadhas tathā |<br />
                     	  saṃkarīkaraṇaṃ jñeyaṃ mīnāhimahiṣasya ca ||<br />
                     	  ninditebhyo dhanādānaṃ vāṇijyaṃ śūdrasevanam |<br />
                     	  apātrīkaraṇaṃ jñeyam asatyasya ca bhāṣaṇam ||<br />
                     	  kṛmikīṭavayohatyā madyānugatabhojanam |<br />
                     	  phalaidhaḥkusumasteyam adhairyaṃ ca malāvaham ||</q> iti || (MDh 11.68–71)
               </p>
               	  
               <p>ato 'nyan nimittajātaṃ prakīrṇakaṃ kathyate | <span class="red">bṛhadviṣṇunā</span> ca samastāni prāyaścittanimittāny uttarottaraṃ laghīyāṃsi pṛthaksaṃjñābhedabhinnāni
                  darśitāni: <q class="blue">brahmahatyā surāpānaṃ brāhmaṇasuvarṇāpaharaṇaṃ gurudāragamanam iti mahāpātakāni, tatsaṃyogaś
                     ca | mātṛgamanaṃ duhitṛgamanaṃ snuṣāgamanam ity atipātakāni | yāgasthakṣatriyavadho
                     vaiśyasya ca rajasvalāyāś cāntarvatnyāś cāsagotrāyāś cāvijñātasya garbhasya śaraṇāgatasya
                     ca ghātanaṃ brahmahatyāsamāni | kauṭasākṣyaṃ suhṛdvadha ity etau surāpānasamau | brāhmaṇasya
                     bhūmiharaṇaṃ suvarṇasteyasamam | pitṛvyamātāmahamātulanṛpapatnyabhigamanaṃ gurudāragamanasamam,
                     pitṛṣvasṛmātṛṣvasṛgamanaṃ śrotriyartvigupādhyāyamitrapatnyabhigamanaṃ ca | svasuḥ
                     sakhyāḥ sagotrāyā uttamavarṇāyā rajasvalāyāḥ śaraṇāgatāyāḥ pravrajitāyāḥ nikṣiptāyāś
                     ca gamanam ity etāny anupātakāni | anṛtavacanaṃ samutkarṣe rājagāmi ca paiśunam, guroś
                     cālīkanirbandho vedanindā adhītasya tyāgo 'gnipitṛmātṛsutadārāṇāṃ ca | abhojyānnabhakṣaṇaṃ
                     parasvāpaharaṇaṃ paradārānugamanam ayājyānāṃ ca yājanaṃ vrātyatā bhṛtakādhyāpanaṃ
                     bhṛtakādhyayanādānaṃ sarvākareṣv adhikāro mahāyantrapravartanaṃ drumagulmalatauṣadhīnāṃ
                     hiṃsayā jīvanam abhicāramūlakarmasu ca pravṛttir ātmārthakriyārambho 'nāhitāgnitā
                     devaṛṣipitṝṇām ṛṇasyānapakriyā asacchāstrādhigamanaṃ nāstikatā kuśīlatā madyapastrīniṣevaṇam
                     ity upapātakāni | brāhmaṇasya rujaḥkaraṇam aghreyamadyayor ghrātir jaihmayaṃ paśuṣu
                     puṃsi ca maithunācaraṇam ity etāni jātibhraṃśakarāṇi | grāmyāraṇyapaśūnāṃ hiṃsanaṃ
                     saṃskarīkaraṇam | ninditebhyo dhanādānaṃ vāṇijyaṃ kusīdajīvanaṃ asatyabhāṣaṇam śūdrasevanam
                     ity apātrīkaraṇāni | pakṣiṇāṃ jalacarāṇāṃ jalajānāṃ ca ghātanaṃ kṛmikīṭaghātanaṃ madyānugatabhojanam
                     iti malāvahāni | yad anuktaṃ tat prakīrṇakam</q> | iti | <span class="red">kātyāyanena</span> tu mahāpātakasamānāṃ <span class="red">viṣnun</span>āpy upapātakatvenoktānāṃ pātakasaṃjñā darśitā |
               </p>
               	  
               <p><q class="blue">mahāpāpaṃ cātipāpaṃ tathā pātakam eva ca |<br />
                     	  prāsaṅgikaṃ copapāpam ity evaṃ pañcako gaṇaḥ ||</q> iti |
               </p>
               	  
               <p><span class="underline">nanu</span> upapātakādīnāṃ kathaṃ pātakatvaṃ patanahetutvābhāvāt | yadi teṣām api patanahetutvaṃ
                  tarhi <q>mātṛpitṛyonisaṃbandh<del>āṅg</del>aḥ</q> ityādiparigaṇanam anarthakam |
               </p>
               	  
               <p><span class="underline">athaivam</span> ucyate | yady api mahāpātakatatsameṣv iva sadyaḥpātityahetutvaṃ nāsti tathāpy abhyāsāpekṣayā
                  pātityahetutvam aviruddham | <q class="blue">ninditakarmābhyāsī<span class="note">NSP reads: -ābhyāsād.</span></q> (GDh 21.1) iti <span class="red">gautama</span>vacanād iti |
               </p>
               	  
               <p><span class="underline">maivam</span>, abhyāsasyānirūpyamāṇatvāt | dviḥ śatakṛtvo veti tatrāviśeṣe 'ṅgīkriyamāṇe yo 'pi
                  dvir divā svapiti yaḥ śatakṛtvo vā govadhaṃ karoti tayor aviśeṣeṇa pātityaṃ syāt |
                  <span class="underline">atrocyate</span> | yatrārthavāde pratyavāyaviśeṣaḥ śrūyate prāyaścittabahutvaṃ vā tasmin ninditakarmaṇi
                  yāvaty abhyasyamāne mahāpātakatulyatvaṃ bhavati tāvān abhyāsaḥ pātityahetuḥ | divāsvapnādau
                  tu sahasrakṛtvo 'py abhyasyamāne na mahāpātakatulyatvaṃ bhavatīti na tatra pātityam
                  | ato yuktam upapātakāder abhyāsāpekṣayā patanahetutvam || 3.234-242 ||
               </p>
               
               	  
               <p class="italic">evaṃ vyavahārārthaṃ saṃjñābhedasahitaṃ prāyaścittanimittaparigaṇanaṃ kṛtvā naimittikāni
                  pradarśayitum āha |
               </p>
               
               	  
               <p id="YDh_3.243" class="bold">
                  	    śiraḥkapālī dhvajavān bhikṣāśī karma vedayan |<br />
                  	    brahmahā dvādaśābdāni mitabhuk śuddhim āpnuyāt ||
                  	   <span class="ref">YDh_3.243</span></p>
               
               	  
               <p>śirasaḥ kapālam asyāstīti śiraḥkapālī | tathā dhvajavān <q class="blue">kṛtvā śavaśirodhvajam</q> (MDh 11.73) iti <span class="red">manu</span>smaraṇāt | anyacchiraḥkapālaṃ daṇḍāgrasamāropitaṃ dhvajaśabdavācyaṃ gṛhṇīyāt | tac
                  ca kapālaṃ svavyāpāditabrāhmaṇaśiraḥsaṃbandhi grāhyam, <q class="blue">brāhmaṇo brāhmaṇaṃ ghātayitvā tasyaiva śiraḥkapālam ādāya tīrthāny anusaṃcaret</q> iti <span class="red">śātātapa</span>smaraṇāt | tadalābhe 'nyasyaiva brāhmaṇasya grāhyam | etad ubhayaṃ pāṇinaiva grāhyam,
                  <q class="blue">khaṭvāṅgakapālapāṇiḥ</q> (GDh 22.4) iti <span class="red">gautama</span>smaraṇāt | khaṭvāṅgaśabdena daṇḍāropitaśiraḥkapālātmako dhvajo gṛhyate, na punaḥ khaṭvaikadeśaḥ,
                  <q class="blue">mahokṣaḥ khaṭvāṅgaṃ paraśuḥ</q> ityādivyavahāreṣu tasyaiva prasiddheḥ | etac ca kapāladhāraṇaṃ cihnārthaṃ na punar
                  bhojanārthaṃ bhikṣārthaṃ vā, <q class="blue">mṛnmayakapālapāṇir bhikṣāyai grāmaṃ praviśet</q> (GDh 22.4) iti <span class="red">gautama</span>smaraṇāt | tathā vanavāsinā ca tena bhavitavyam,
               </p>
               	  
               <p><q class="blue">brahmahā dvādaśābdāni kuṭīṃ kṛtvā vane vaset |</q> (MDh 11.73)
               </p>
               	  
               <p>iti <span class="red">manu</span>smaraṇāt | grāmasamīpādau vā,
               </p>
               	  
               <p><q class="blue">kṛtavāpano nivased grāmānte govraje 'pi vā |<br />
                     	  āśrame vṛkṣamūle vā gobrāhmaṇahite rataḥ ||</q> (MDh 11.79)
               </p>
               	  
               <p>iti <span class="red">tenai</span>voktatvāt | <q>kṛtavāpano vā</q> iti vikalpābhidhānāj jaṭī veti lakṣyate | ata eva <span class="red">saṃvartaḥ</span> |
               </p>
               	  
               <p><q class="blue">brahmhā dvādaśābdāni bālavāsā jaṭī dhvajī |</q> iti |
               </p>
               	  
               <p>tathā bhikṣāśanaśilaś ca bhavet | bhikṣā ca lohitakena mṛnmayakhaṇḍaśarāveṇa grāhyā,
                  <q class="blue">lohitakena khaṇḍaśarāveṇa grāmaṃ bhikṣāyai praviśet</q> (ĀpDh 1.24.14) ity <span class="red">āpastamba</span>smaraṇāt | saptāgārāṇy evānnam iṣṭaṃ labhyeta vā na vety evam asaṃkalpitāni bhikṣārthaṃ
                  praviśet <q class="blue">saptāgārāṇy asaṃkalpitāni cared bhaikṣam</q> (VaDh 10.7) iti <span class="red">vasiṣṭha</span>smaraṇāt | tathaikāla eva sā grāhyā, <q class="blue">ekakālāhāraḥ</q> iti (not in VaDh) <span class="red">tenai</span>voktatvāt | etac ca bhaikṣaṃ brāhmaṇādivarṇeṣv eva kāryam <q class="blue">cāturvarṇye cared bhaikṣaṃ khaṭvāṅgī saṃyatātmavān</q> iti <span class="red">saṃvarta</span>smaraṇāt | tathā brahmahāsmīti svakarma khyāpayan dvāri sthito bhikṣāṃ yācet,
               </p>
               	  
               <p><q class="blue">veśmano dvāri tiṣṭhāmi bhikṣārthī brahmaghātakaḥ |</q></p>
               	  
               <p>iti <span class="red">parāśara</span>smaraṇāt | ayaṃ ca bhaikṣāśitvaniyamo vanyair jīvanāśaktau draṣṭavyaḥ,
               </p>
               	  
               <p><q class="blue">bhikṣāyai praviśed grāmaṃ vanyair yadi na jīvati |</q></p>
               	  
               <p>iti <span class="red">saṃvarta</span>smaraṇāt | tathā brahmacaryādiyukena ca tena bhavitavyam, <q class="blue">khaṭvāṅgakapālapāṇir dvādaśavatsarān brahmacārī bhikṣāyai grāmaṃ praviśet karmācakṣāṇaḥ
                     | yathopakrāmet sa saṃdarśanād āryasya | (utthitas tu divā tiṣṭhed upaviṣṭas tathā niśi | etad vīrāsanaṃ nāma sarvapāpapraṇāśanam
                     ||)<span class="note">The verse within parentheses is probably an insertion into the GDh passage. But it
                        is given by all three editions.</span> sthānāsanābhyāṃ viharet savaneṣūdakopasparśī śudhyet</q> (GDh 22.4–6) iti <span class="red">gautama</span>smaraṇāt | brahmacārigrahaṇaṃ ca <q class="blue">varjayen madhumāṃsagandhamālyadivā-svapnāñjanābhyañjanopānacchatrakāmakrodhalobhamohaharṣaṇrtyagītaparivādanabhayāni</q> (GDh 2.13) iti <span class="red">brahmacāriprakaraṇo</span>ktāviruddhadharmaprāptyartham | ata eva <span class="red">śaṅkhaḥ</span> |
               </p>
               	  
               <p><q class="blue">sthānavīrāsanī maunī mauñjī daṇḍakamaṇḍaluḥ |<br />
                     	  bhikṣācaryāgnikāryaṃ ca kūṣmāṇḍībhiḥ sadā japaḥ ||</q> iti |
               </p>
               	  
               <p>tasya bhaved iti śeṣaḥ | atra <q class="blue">savaneṣūdakasparśī</q> (cf. GDh 19.15) iti snānavidhānāt, tadaṅgabhūtamantrādiprāptir apy avagamyate | tathā
                  <q class="blue">śucinā karma kartavyam</q> ity asya sarvakarmasādhāraṇātvād vratacaryāṅgabhūtaśaucasaṃpattyarthaṃ snānavat saṃdhyopāsanam
                  api kāryam, tasyāpi śaucāpādanadvāreṇa sarvakarmaśeṣatvāt | tathā ca <span class="red">dakṣaḥ</span> |
               </p>
               	  
               <p><q class="blue">saṃdhyāhīno 'śucir nityam anarhaḥ sarvakarmasu |<br />
                     	  yat kiṃcit kurute karma na tasya phalabhāg bhavet ||</q> iti |
               </p>
               	  
               <p>na ca <q class="blue">dvijātikarmabhyo hāniḥ patanam</q> iti <span class="red">vacanāt,</span> saṃdhyopāsanāyāś ca dvijātikarmatvād aprāptir iti śaṅkanīyam, yasmāt patitasyaiva
                  vratacaryopadeśāt tadaṅgatayaiva saṃdhyopāsanādiprāptiḥ | ato <q class="blue">dvijātīnām adhyayanam ijyā dānaṃ, brāhmaṇasyādhikāḥ pravacanayājanapratigrahāḥ</q> (GDh 10.1–2) ityādīnām eva dvijātikarmaṇāṃ vratacaryānaṅgabhūtānāṃ hānir na sarveṣām, tāvanmātrabādhena
                  hānivacanasya caritārthatvāt | iyaṃ ca <span class="red">manuyājñavalkyagautamā</span>dipratipāditā dvādaśavārṣikavratacaryaikaiva na punar bhinnā, parasparasāpekṣatvād
                  avirodhāc ca | tathā hi, bhikṣāśī karma vedayan niyukte kiṃ bhikṣāpātraṃ keṣāṃ vā
                  gṛheṣu katiṣu vetyākāṅkṣā jāyetaiva | tatra <q class="blue">lohitakena khaṇḍaśarāveṇa</q> (ĀpDh 1.24.14) ity <span class="red">āpastamba</span>vacanaiḥ paripūraṇam aviruddham | ataḥ sarvair ekakalpopadeśāt kaiścid uktaṃ <span class="red">manugautamā</span>dyuktetikartavyatāyāḥ parasparasāpekṣatve 'pi vikalpa iti, tad anirūpyaivoktam iti
                  mantavyam | evaṃ dvādaśavarṣāṇi vratacaryām āvartya brahmahā śuddhim āpnuyāt, iyaṃ
                  cākāmakṛtabrahmavadhaviṣayā,
               </p>
               	  
               <p><q class="blue">iyaṃ viśuddhir uditā pramāpyākāmato dvijam |<br />
                     	  kāmato brāhmaṇavadhe niṣkṛtir na vidhīyate ||</q> (MDh 11.90)
               </p>
               	  
               <p>iti <span class="red">manu</span>smaraṇāt |
               </p>
               	  
               <p><span class="underline">atredaṃ cintanīyam</span> | kiṃ dvitrabrāhmaṇavadhe prāyaścittasya tantratvam utāvṛttir iti | tatra kecin manyante
                  <q>brahmahā dvādaśābdāni</q> (YDh 3.243) ity atra brahmaśabdasyaikasmin dvayor bahuṣu sādhāraṇatvād ekasmin brāhmaṇavadhe
                  yat prāyaścittaṃ tad eva dvitīye tṛtīye 'pi | tatraikabrāhmaṇavadhanimittaikaprāyaścittānuṣṭhāne
                  satīdaṃ kṛtam idaṃ neti na śakyate vaktum | deśakālakartṝṇāṃ prayogānubandhabhūtānām
                  abhedenāgṛhyamāṇaviśeṣatvāt tantrānuṣṭhānenaiva pāpakṣayalakṣaṇakāryaniṣpattir yuktā
                  | yathā tantrānuṣṭhitaiḥ prayājādibhir āgneyādiṣu tantreṇaivānekopakāralakṣaṇakāryāṇāṃ
                  niṣpattiḥ | na caivaṃ vācyam dvitrabrāhmaṇavadhe pāpasya gurutvād <q class="blue">enasi guruṇi gurūṇi laghuni laghūni</q> (GDh 19.19) iti <span class="red">gautama</span>vacanād āvṛttam eva prāyaścittānuṣṭhānaṃ yuktam vilakṣaṇakāryayos tantreṇa niṣpattyanupapatter
                  iti | yato nedaṃ vacanam āvṛttividhāyakaṃ kiṃ tūpadiṣṭānāṃ gurulagukalpānāṃ vyavasthāpratipādanaparam
                  | na ca dvitīyabrāhmaṇavadhe pāpasya gurutvaṃ, pramāṇābhāvāt | yac ca <span class="red">manudevalābhyām</span> uktam,
               </p>
               	  
               <p><q class="blue">vidheḥ prāthamikād asmād dvitīye dviguṇaṃ bhavet |<br />
                     	  tṛtīye triguṇaṃ proktaṃ caturthe nāsti niṣkṛtiḥ ||</q></p>
               	  
               <p>iti, tad api pratinimittaṃ naimittikaśāstram āvartate iti nyāyena dvitrabrāhmaṇavadhagocaranaimittikaśāstrāvṛttyanuvādena
                  caturthe tadabhāvavidhiparam na punar dvitīyabrahmavadhe prāyaścittānuṣṭhānadvaiguṇyavidhiparam
                  api, vākyabhedaprasaṅgāt | tasmāt dvitrabrāhmaṇavadhe 'pi sakṛd eva dvādaśavārṣikādyanuṣṭhānaṃ
                  yuktam, yathā <q class="blue">agnaye kṣāmavate puroḍāśam aṣṭākapālaṃ nirvaped</q> ityādigṛhadāhādinimitteṣu coditānāṃ kṣāmavatyādīnāṃ yugapad anekeṣv api gṛhadāhādinimitteṣu
                  sakṛd evānuṣṭhānam |
               </p>
               	  
               <p><span class="underline">atrocyate</span> | na hi vacanavirodhe nyāyaḥ prabhavati | vacanaṃ ca <q class="blue">vidheḥ prāthamikād</q> ityādikaṃ dvitrabrāhmaṇavadhe prāyaścittānuṣṭhānāvṛttividhiparam | evaṃ sati nyāyalabhyatantrānuṣṭhānabādhenāvṛttividhāv
                  idaṃ vacanaṃ pravṛttiviśeṣakaraṃ syāt | itarathā śāstrataḥ prāptyanuvādakatvenānarthakaṃ
                  syāt | na ca vākyabhedaḥ, caturthādibrahmavadhaparyudāsenetaratrāvṛttaprāyaścittavidhānenaikārthatvāt
                  | kiṃ ca, <q class="blue">caturthe nāsti niṣkṛtir</q> iti liṅgadarśanād ghanyamānabrāhmaṇasaṃkhyotkarṣe doṣagauravaṃ gamyate, tathā <span class="red">devalā</span>divacanāc ca |
               </p>
               	  
               <p><q class="blue">yat syād anabhisaṃdhāya pāpaṃ karma sakṛt kṛtam |<br />
                     	  tasyeyaṃ niṣkṛtir dṛṣṭā dharmavidbhir manīṣibhiḥ ||</q> iti |
               </p>
               	  
               <p>na ca vilakṣaṇayor gurulaghudoṣayoḥ kṣayas tantreṇa niṣpadyate | ata evaṃvidheṣu doṣagurutvena
                  kāryavailakṣaṇyād api pratinimittaṃ naimittikasyāvṛttir yuktā | kṣāmavatyādiṣu punaḥ
                  kāryasyāvailakṣaṇyād yuktas tantrabhāva ity alaṃ prapañcena | yac cedaṃ <q class="blue">caturthe nāsti niṣkṛtir</q> iti tad api mahāpātakaviṣayam, pāpasyātigurutvena prāyaścittābhāvapratipādanaparatvāt
                  | ataḥ śūdrānnasevanādau bahuśo 'py abhyaste tadanuguṇaprāyaścittāvṛttiḥ kalpanīyā
                  na punaḥ prāyaścittābhāvaḥ | ata evoktaṃ <span class="red">manunā</span> |
               </p>
               	  
               <p><q class="blue">pūrṇe cānasy anasthnāṃ tu śūdrahatyāvrataṃ caret |</q> iti | (MDh 11.141)
               </p>
               	  
               <p>idaṃ ca dvādaśavārṣikaṃ vrataṃ sākṣād ghantur eva, <q class="blue">brahmahā</q> iti tasyaivābhidhānāt | anugrāhakaprayojakādes tu tat tad doṣānusāreṇa prāyaścittatāratamyaṃ
                  kalpanīyam | tatrānugrāhako yat prāyaścittabhājaṃ puruṣam anugṛhṇāti sa tat prāyaścittaṃ
                  pādonaṃ kuryāt | anumantā punaḥ sārdhapādaṃ sārdhacaturvārṣikaṃ nimittī tv ekapādaṃ
                  trivārṣikam | ata eva <span class="red">sumantuḥ</span> |
               </p>
               	  
               <p><q class="blue">tiraskṛto yadā vipro hatvātmānaṃ mṛto yadi |<br />
                     	  nirguṇaḥ sāhasāt krodhād gṛhakṣetrādikāraṇāt ||<br />
                     	  traivārṣikaṃ vrataṃ kuryāt pratilomāṃ sarasvatīm |<br />
                     	  gacched vāpi viśuddhyarthaṃ tatpāpasyeti niścitam ||<br />
                     	  atyarthaṃ nirguṇo vipro hy atyarthaṃ nirguṇopari |<br />
                     	  krodhād vai mriyate yas tu nirmittaṃ tu bhartsitaḥ ||<br />
                     	  vatsaratritayaṃ kuryān naraḥ kṛcchraṃ viśuddhaye ||</q> iti |
               </p>
               	  
               <p>yadā punar nimitty atyantaguṇavān ātmaghātī cātyantanirguṇas tadaikavarṣam eva brahmahatyāvrataṃ
                  kuryāt,
               </p>
               	  
               <p><q class="blue">keṣaśmaśrunakhādīnāṃ kṛtvā tu vapanaṃ vane |<br />
                     	  brahmacaryaṃ caran vipro varṣeṇaikena śudhyati ||</q></p>
               	  
               <p>iti <span class="red">tenai</span>voktatvāt | anayaiva diśānugrāhakaprayojakādīnāṃ ye 'nugrāhakaprayojakādayas teṣām
                  api prāyaścittaṃ kalpyam | asyāṃ ca kalpanāyāṃ <q class="blue">prayojayitānumantā kartā ceti svarganarakaphaleṣu karmasu bhāgino yo bhūya ārabhate
                     tasmin phalaviśeṣaḥ</q> (ĀpDh 2.29.1–2) ity <span class="red">āpastambīyaṃ</span> vacanaṃ mūlam | tathā protsāhakādīnām api daṇḍaprāyaścitte kalpye | yathāha <span class="red">paiṭhīnasiḥ</span> |
               </p>
               	  
               <p><q class="blue">hantā mantopadeṣṭā ca tathā saṃpratipādakaḥ |<br />
                     	  protsāhakaḥ sahāyaś ca tathā mārgānudeśakaḥ ||<br />
                     	  āśrayaḥ śastradātā ca bhaktadātā vikarmiṇām |<br />
                     	  upekṣakaḥ śaktimāṃś ced doṣavaktānumodakaḥ ||<br />
                     	  akāryakāriṇas tv eṣāṃ prāyaścittaṃ prakalpayet |<br />
                     	  yathāśakty anurūpaṃ ca daṇḍaṃ caiṣāṃ prakalpayet ||</q> iti |
               </p>
               	  
               <p>tathā bālavṛddhādīnāṃ sākṣātkartṛtve 'py ardham eva,</p>
               	  
               <p><q class="blue">aśītir yasya varṣāṇi bālo vāpy ūnaṣoḍaśaḥ |<br />
                     	  prāyaścittārdham arhanti striyo rogiṇa eva ca ||</q></p>
               	  
               <p>ity <span class="red">aṅgiraḥ</span>smaraṇāt | tathā <span class="red">sumantuḥ</span> |
               </p>
               	  
               <p><q class="blue">arvāk tu dvādaśād varṣād aśīter ūrdhvam eva vā |<br />
                     	  ardham eva bhavet puṃsāṃ turīyaṃ tatra yoṣitām ||</q> iti ||
               </p>
               	  
               <p>tathānupanītasyāpi bālakasya pādamātram eva prāyaścittam,</p>
               	  
               <p><q class="blue">strīṇām ardhaṃ pradātavyaṃ vṛddhānāṃ rogiṇāṃ tathā |<br />
                     	  pādo bāleṣu dātavyaḥ sarvapāpeṣv ayaṃ vidhiḥ ||</q></p>
               	  
               <p>iti <span class="red">viṣṇu</span>smaraṇāt | ataś ca yat <span class="red">śaṅkhena,</span></p>
               	  
               <p><q class="blue">ūnaikādaśavarṣasya pañcavarṣāt parasya ca |<br />
                     	  prāyaścittaṃ cared bhrātā pitā vānyaḥ suhṛjjanaḥ ||</q></p>
               	  
               <p>iti pratipādyoktam,</p>
               	  
               <p><q class="blue">ato bālatarasyāsya nāparādho na pātakam |<br />
                     	  rājadaṇḍo na tasyāsti prāyaścittaṃ na vidyate ||</q></p>
               	  
               <p>iti, tad api saṃpūrṇaprāyaścittābhāvapratipādanaparaṃ, na punaḥ sarvātmanā tadabhāvapratipādanaparam,
                  āśramaviśeṣanirapekṣeṇa śrūyamāṇeṣu <q class="blue">brāhmaṇo na hantavyaḥ</q>, <q class="blue">tasmād brāhmaṇarājanyau vaiśyaś ca na surāṃ pibet</q> ityevamādiṣv anapekṣitavayoviśeṣasyaivādhikārāt | ataś ca tadīyam api prāyaścittaṃ
                  pitrādibhir evācaraṇīyam, <q class="blue">putrān utpādya saṃskṛtya vedam adhyāpya vṛttiṃ vidadhyāt</q> iti tasyaivaputrādihitācaraṇe 'dhikṛtatvāt | yatra punaḥ kasmiṃścid brahmavadhe prayojakabhāvam
                  āpannasyānyasmin sākṣātkartṛtve gurulaghuprāyaścittasaṃpātas tatra dvādaśavārṣikādiguruprāyaścittāntaḥpātinaḥ
                  prayojakasaṃbandhilaghuprāyaścittaprasaṅgāt kāryasiddhiḥ | na caivaṃ saty aviśeṣāl
                  laghukalpena mahato 'pi siddhiḥ syād ity āśaṅkanīyam | atra hy antaḥpātitayānuṣṭhāne
                  viśeṣānavagamāt prasaṅgāt kāryasiddhir avagamyate | na ca laghvantaḥpātī mahākalpa
                  iti kutaḥ prasaṅgāśaṅkā | na ca caitravadhajanitakalmaṣakṣayārtham anuṣṭhitena kathaṃ
                  viṣṇumitravadhotpādyapāpanivṛttir iti vācyam, caitrādyuddeśasyātantratvāt | ato yathā
                  kāmyaniyoganiṣpattyarthaṃ svargārthaṃ vānuṣṭhitair āgneyādibhir nityaniyoganiṣpattis
                  tadval laghuprāyaścittasyāpi kāryasiddhiḥ | yat punar <span class="red">madhyamāṅgiro</span>vacanam,
               </p>
               	  
               <p><q class="blue">gavāṃ sahasraṃ vidhivat pātrebhyaḥ pratipādayet |<br />
                     	  brahmahā vipramucyeta sarvapāpebhya eva ca ||</q></p>
               	  
               <p>iti tat savanasthaguṇavadbrāhmaṇaviṣayam | etac ca,</p>
               	  
               <p><q class="blue">dviguṇaṃ savanasthe tu brāhmaṇe vratam ādiśet |</q></p>
               	  
               <p>ityetadvākyavihitadviguṇadvādaśavārṣikavratacaryāśaktasya veditavyam, prāyaścittasyātigurutvāt
                  | na tv anāvṛttadvādaśavārṣikaviṣayam | tatra hi dvādaśadināny ekaikaprājāpatyam iti
                  gaṇanāyāṃ prājāpatyānāṃ ṣaṣṭyadhikaśatatrayaṃ bhavati | yady api prājāpatyasyānte
                  tryaham upavāso 'dhikas tathāpy atra vanavāsajaṭādhāraṇavanyāhāratvādirūpatapoviśeṣayuktatvād
                  upavāsābhāve 'py ekaikasya dvādaśāhasya prājāpatyatulyatvam | tataś ca,
               </p>
               	  
               <p><q class="blue">prājāpatyakriyāśaktau dhenuṃ dadyād vicakṣaṇaḥ |<br />
                     	  gavām abhāve dātavyaṃ tanmūlyaṃ vā na saṃśayaḥ ||</q></p>
               	  
               <p>ity anena nyāyena pratiprājāpatyam ekaikasyāṃ dhenvāṃ dīyamānāyāṃ dhenūnām api ṣaṣṭyadhikaṃ
                  śatatrayaṃ bhavati na punaḥ sahasram | ato yathokta eva viṣayo yuktaḥ | yad api <span class="red">śaṅkha</span>vacanam <q class="blue">pūrvavad amatipūrvaṃ caturṣu varṇeṣu vipraṃ pramāpya dvādaśavatsarān ṣaṭ trīn sārdhaṃ
                     saṃvatsaraṃ ca vratāny ādiśet teṣām ante gosahasraṃ tadardhaṃ tasyārdhaṃ tadardhaṃ
                     ca dadyāt sarveṣāṃ varṇānām ānupūrvyeṇa</q> iti dvādaśavārṣikagosahasrayoḥ samuccayavidhiparaṃ tadācāryādihananaviṣayaṃ draṣṭavyam,
                  tasyātigurutvāt | tathā ca <span class="red">dakṣaḥ</span>,
               </p>
               	  
               <p><q class="blue">samam abrāhmaṇe dānaṃ dviguṇaṃ brāhmaṇabruve |<br />
                     	  ācārye śatasāhasraṃ śrotriye dattam akṣayam ||</q></p>
               	  
               <p>iti pratipādyoktavān,</p>
               	  
               <p><q class="blue">samadviguṇasāhasram ānantyaṃ ca yathākramam |<br />
                     	  dāne phalaviśeṣaḥ syād dhiṃsāyāṃ tadvad eva hi ||</q> iti |
               </p>
               	  
               <p>tathā <span class="red">āpastambena</span> dvādaśavārṣikam uktvoktam asminn eva viṣaye <q class="blue">guruṃ hatvā śrotriyaṃ vā etad eva vratam ottamād ucchvāsāc caret</q> (ĀpDh 2.24.24) iti tatra yāvajjīvam āvartamāne vrate yadā traiguṇyaṃ cāturguṇyaṃ vā saṃbhāvyate
                  tadā tatra samarthasya bahudhanasyāyaṃ dānatapasoḥ samuccayo draṣṭavyaḥ | dvādaśavārṣikavyatiriktānāṃ
                  tu <span class="red">sumantuparāśarā</span>dyuktānāṃ prāyaścittānām uttaratra vyavasthāṃ vakṣyāmaḥ |
               </p>
               	  
               <p><span class="underline">nanu</span> dvādaśavārṣikādikalpānāṃ vyavasthā kuto 'vasitā | na tāvad dvādaśavārṣikādividhāyakavākyair
                  iti yuktam, tatrāpratīteḥ | na ca vācyaṃ pramāṇāvagatagurulaghukalpānāṃ bādho mā prasāṅkṣīd
                  iti vyavasthā kalpyata iti, vikalpasamuccayāṅgāṅgibhāvānām anyatamāśrayaṇenāpi bādhasya
                  supariharatvāt |
               </p>
               	  
               <p><span class="underline">atrocyate</span> | na tāvad dvādaśavārṣikasetudarśanādīnāṃ viṣamakalpānāṃ vikalpo 'vakalpyate, vikalpāśrayaṇe
                  gurukalpānām anuṣṭhānāsaṃbhavenānarthakyaprasaṅgāt | na ca ṣoḍaśigraṇāgrahaṇavad viṣamayor
                  api vikalpopapattir iti vācyam | yatas tatrāpi sati saṃbhave grahaṇam eveti yuktaṃ
                  kalpayitum | yad vā ṣoḍaśigrahaṇānugṛhītenātirātreṇa kṣipraṃ svargādisiddhir atiśayitasya
                  vā svargasyeti kalpanīyam, itarathā grahaṇavidher ānarthakyaprasaṅgāt | nāpi samuccayaḥ
                  | upadeśātideśaprāptim antareṇa samuccayo na saṃbhavati, upadeśāvagatanairapekṣyasya
                  bādhaprasaṅgāt | na cāṅgāṅgibhāvaḥ, śrutyādiviniyojakānām abhāvāt | śrutiliṅgavākyaprakaraṇasthānasamākhyānāni
                  viniyojakāni | ataḥ parasparopamardaparihārārthaṃ viṣayavyavasthākalpanaivocitā |
                  sā ca jātiśaktiguṇādyapekṣayā kalpanīyā,
               </p>
               	  
               <p><q class="blue">jātiśaktiguṇāpekṣaṃ sakṛdbuddhikṛtaṃ tathā |<br />
                     	  anubandhādi vijñāya prāyaścittaṃ prakalpayet ||</q></p>
               	  
               <p>iti <span class="red">devala</span>smaraṇāt || 2.243 ||
               </p>
               
               	  
               <p class="italic">pūrvoktasya brahmahatyādiprāyaścittasya naimittikasamāptyavadhim āha |</p>
               
               	  
               <p id="YDh_3.244" class="bold">
                  	    brāhmaṇasya paritrāṇād gavāṃ dvādaśakasya ca |<br />
                  	    tathāśvamedhāvabhṛthasnānād vā śuddhim āpnuyāt ||
                  	   <span class="ref">YDh_3.244</span></p>
               
               	  
               <p>yaś cauravyāghrādibhir vyāpādyamānasya brāhmaṇasyaikasyāpy ātmaprāṇānantare kṛtvā
                  prāṇatrāṇaṃ karoti gavāṃ dvādaśakasyāsāv asaṃpūrṇe 'pi dvādaśavārṣike śudhyet | yady
                  api prāṇatrāṇe pravṛttas tadakṛtvaiva mriyate tathāpi śudhyaty eva | ata eva <span class="red">manunā</span> |
               </p>
               	  
               <p><q class="blue">brāhmaṇārthe gavārthe vā sadyaḥ prāṇān parityajan |<br />
                     	  mucyate brahmahatyāyā goptā gor brāhmaṇasya ca ||</q> (MDh 11.80)
               </p>
               	  
               <p>iti brāhmaṇarakṣaṇaṃ tadarthaṃ maraṇaṃ ca pṛthag upāttam | tathā parakīyāśvamedhāvabhṛthākhyakarmāṅgabhūtasnānasamaye
                  svayam api snātvā brahmahatyāyāḥ śuddhiṃ prāpnuyāt | snānaṃ ca svakalmaṣaṃ vikhyāpya
                  kuryāt | tathā ca <span class="red">manuḥ</span> |
               </p>
               	  
               <p><q class="blue">śiṣṭvā vā bhūmidevānāṃ naradevasam āgame |<br />
                     	  svam eno 'vabhṛthe snātvā hayamedhe vimucyate ||</q> iti | (MDh 11.83)
               </p>
               	  
               <p>bhūmidevā brāhmaṇā ṛtvijas teṣāṃ naradevena yajamānena rājñā samavāye svīyam enaḥ
                  śiṣṭvā vikhyāpyāśvamedhāvabhṛthe snātvā śudhyati, yadi tair anujñāto bhavati, <q class="blue">aśvamedhāvabhṛthaṃ gatvā tatrānujñātaḥ snātaḥ sadyaḥ pūto bhavati</q> iti <span class="red">śaṅkha</span>smaraṇāt | aśvamedhāvabhṛthagrahaṇam agniṣṭunmadhyānāṃ pañcadaśarātrādikratvantarāṇām
                  agniṣṭutsamāptikānāṃ vā sarvamedhādīnām upalakṣaṇam, <q class="blue">aśvamedhāvabhṛthe vānyayajñe 'py agniṣṭudantaś cet</q> iti (GDh 22.9–10) <span class="red">gautama</span>smaraṇāt | ayaṃ ca prakrāntadvādaśavārṣikasya kathaṃcid brāhmaṇaprāṇatrāṇādikaṃ kurvato
                  vratasamāptyavadhir ucyate | yathā sārasvate satre plākṣaṃ prasravaṇaṃ prāpyotthānam
                  ṛṣabhaikaśatānāṃ vā gavāṃ sahasram abhāve sarvasvadānaṃ gṛhapatimaraṇe ceti | na punaḥ
                  svatantraṃ prāyaścittāntaram | tathāca <span class="red">śaṅkhaḥ</span>, <q class="blue">dvādaśe varṣe śuddhiṃ prāpnoty antarā vā brāhmaṇaṃ mocayitvā gavāṃ dvādaśānāṃ paritrāṇāt
                     sadya evāśvamedhāvabhṛthasnānād vā pūto bhavati</q> iti | ata eva <span class="red">manunā</span> <q class="blue">kṛtavāpano vā nivaset</q> iti (MDh 11.78) dvādaśavārṣikasya guṇavidhiṃ prakramya,
               </p>
               	  
               <p><q class="blue">brāhmaṇārthe gavārthe vā sadyaḥ prāṇān parityajan |<br />
                     	  mucyate brahmahatyāyā goptā gor brāhmaṇasya ca ||</q> (MDh 11.80)
               </p>
               	  
               <p>ityādinā madhye brāhmaṇatrāṇādikam abhidhāya,</p>
               	  
               <p><q class="blue">evaṃ dṛḍhavrato nityaṃ brahmacārī samāhitaḥ |<br />
                     	  samāpte dvādaśe varṣe brahmahatyām vyapohati ||</q> (MDh 11.82)
               </p>
               	  
               <p>iti dvādaśavārṣikam evopasaṃhṛtam |</p>
               	  
               <p><span class="underline">nanu</span> <q>brahmahatyāyāḥ śuddhim āpnuyād</q> iti brāhmaṇatrāṇādīnāṃ dvādaśavārṣikeṇa sahaikaphalatvāvagamāt svātantryam eva yuktaṃ
                  na punar aṅgatvam | kiṃ ca pradhānavirodhitvād api nāṅgatvam | pradhānānugrāhakaṃ
                  hy aṅgaṃ bhavati | na ca prārabdhadvādaśavārṣikasyedaṃ vidhānam, yena tatkārye vidhānaṃ
                  gamyate | yathā <q class="blue">satrāyāvagūrya viśvajitā yajeta</q> iti satraprayogapravṛttasya tatparisamāpanākṣamasya viśvajidvidhānam ato 'pi svātantryam
                  eva yuktam, yathāgnipraveśalakṣyabhāvādīnām | na ca teṣām api dvādaśavārṣikopakramopasaṃhāramadhyapaṭhitatvena
                  tadaṅgatvam iti śaṅkanīyam | yataḥ saty api madhyapāṭhe nirjñātaprayojanatvena prayojanākāṅkṣāvirahān
                  na parasparam aṅgāṅgitvaṃ yuktaṃ | yathā sāmidhenīprakaraṇamadhyavartināṃ nirvitpadānām
                  agnisamindhanaprakāśatvena sāmidhenībhiḥ sahaikakāryāṇāṃ na sāmidhenyaṅgatvam | na
                  caikāntato 'gnipraveśādīnāṃ dvādaśavārṣikamadhye pāṭhaḥ <span class="red">vasiṣṭhagautamā</span>dibhir eṣāṃ dvādaśavārṣikaprakramāt prāg eva paṭhitatvāt | idam eva svātantryaṃ prakaṭayituṃ
                  <span class="red">manunā</span> <q class="blue">lakṣyaṃ śāstrabhṛtāṃ vā syāt</q> <q class="blue">prāsyed ātmānām agnau vā</q> (MDh 11.74) iti prativākyaṃ vāśabdaḥ paṭhitaḥ | tathā pratiprāyaścittam evopasaṃhṛtam,
               </p>
               	  
               <p><q class="blue">ato 'nyatamam āsthāya vidhiṃ vipraḥ samāhitaḥ |<br />
                     	  brahmahatyākṛtaṃ pāpaṃ vyapohaty ātmaśuddhaye ||</q> iti | (MDh 11.87)
               </p>
               	  
               <p>ato 'gnipraveśādīnāṃ svātantryam eva yuktam | ataś ca brāhmaṇatrāṇāder apy ekaphalatvān
                  nāṅgatvam iti |
               </p>
               	  
               <p><span class="underline">ucyate</span> | parihṛtam etat <q class="blue">antarā brāhmaṇaṃ mocayitvā</q> ityādinā <span class="red">śaṅkha</span>vacanenāṅgatvāvagamāt, aṅgasyaiva sataḥ pradhānadvāreṇa phalasaṃbandhaḥ | na ca pradhānavirodhaḥ
                  yato brāhmaṇatrāṇāvadhikasyaiva vratānuṣṭhānasya phalasādhanatvaṃ vidhīyata iti na
                  virodhaḥ || 3.244 ||
               </p>
               
               	  
               <p class="italic">kiṃ ca |</p>
               
               	  
               <p id="YDh_3.245" class="bold">
                  	    dīrghatīvrāmayagrastaṃ brāhmaṇaṃ gām athāpi vā |<br />
                  	    dṛṣṭvā pathi nirātaṅkaṃ kṛtvā tu brahmahā śuciḥ ||
                  	   <span class="ref">YDh_3.245</span></p>
               
               	  
               <p>dīrgheṇa bahukālavyāpinā tīvreṇa duḥsahenāmayena kuṣṭhādivyādhinā grastaṃ pīḍitaṃ
                  brāhmaṇaṃ gāṃ vā tathāvidhāṃ pathi dṛṣṭvā nirātaṅkaṃ nīrujaṃ kṛtvā brahmahā śucir
                  bhavati |
               </p>
               	  
               <p><span class="underline">nanu</span> <q>brāhmaṇasya paritrāṇād</q> ity atra yad uktaṃ brāhmaṇarakṣaṇaṃ tad eva kim arthaṃ punar ucyate <q>brāhmaṇaṃ gām athāpi vā</q> iti |
               </p>
               	  
               <p><span class="underline">satyam</span> evam | kiṃ tv ātmaprāṇaparityāgenādhastanavākye brāhmaṇarakṣaṇam uktam adhunā punar
                  auṣadhadānādineti viśeṣaḥ | amunaivābhiprāyeṇoktaṃ <span class="red">manunā</span> |
               </p>
               	  
               <p><q class="blue">viprasya tannimitte vā prāṇalābhe vimucyate |</q> iti || (MDh 11.81) 3.245 ||
               </p>
               
               	  
               <p class="italic">kiṃ ca |</p>
               
               	  
               <p id="YDh_3.246" class="bold">
                  	    ānīya viprasarvasvaṃ hṛtaṃ ghātita eva vā |<br />
                  	    tannimittaṃ kṣataḥ śastrair jīvann api viśudhyati ||
                  	   <span class="ref">YDh_3.246</span></p>
               
               	  
               <p>viprasyāpahṛtasarvasvatayāvasīdataḥ saṃbandhi dravyaṃ bhūhiraṇyādikaṃ caurair hṛtaṃ
                  sākalyenānīya rakṣaṇaṃ yaḥ sa viśudhyati | ānayane pravṛttaḥ svayaṃ caurair ghātito
                  vā yadi vā tannimittaṃ brāhmaṇasarvasvānayanārthaṃ tatra yudhyamānaḥ śastraiḥ kṣato
                  mṛtakalpo jīvann api viśudhyati | śastrair iti bahuvacanaṃ kṣatabahutvaprāptyartham
                  | ata eva <span class="red">manunā</span>,
               </p>
               	  
               <p><q class="blue">tryavaraṃ pratiroddhā vā sarvasvam avajitya vā |</q> (MDh 11.81)
               </p>
               	  
               <p>iti tryavaragrahaṇaṃ kṛtam | etasya ślokadvayoktakalpapañcakasya brāhmaṇarakṣaṇarūpakatvena
                  <q class="blue">antarā vā brāhmaṇaṃ mocayitvā</q> ity anena <span class="red">śaṅkha</span>vacanena kroḍīkṛtatvāt dvādaśavārṣikasamāptyavadhitvenetaragrahaṇe viniyogān na svātantryam
                  || 3.246 ||
               </p>
               
               	  
               <p class="italic">prāyaścittāntaram āha |</p>
               
               	  
               <p id="YDh_3.247" class="bold">
                  	    lomabhyaḥ svāhety evaṃ hi lomaprabhṛti vai tanum |<br />
                  	    majjāntāṃ juhuyād vāpi mantrair ebhir yathākramam ||
                  	   <span class="ref">YDh_3.247</span></p>
               
               	  
               <p>lomabhyaḥ svāhety evamādibhir mantrair lomaprabhṛtimajjāntāṃ tanuṃ juhuyāt | itiśabdaḥ
                  karaṇatvanirdeśārthaḥ | evaṃśabdaḥ prakārasūcanārthaḥ | hiśabdaḥ <span class="red">smṛtyantara</span>prasiddhatvagādīnāṃ prabhṛtiśabdenākṣipyamāṇānāṃ dyotanārthaḥ | tataś ca lomādīni
                  homadravyāṇi caturthyā nirdiśyante svāhākāraṃ paṭhitvā tair mantrair juhuyāt | te
                  ca hūyamānadravyāṇāṃ lomatvaglohitamāṃsamedaḥsnāyvasthimajjānām aṣṭasaṃkhyatvād aṣṭau
                  mantrā bhavanti | tathā ca <span class="red">vasiṣṭhaḥ</span> <q class="blue">brahmahāgnim upasamādhāya juhuyāl lomāni mṛtyor juhomi lomabhir mṛtyuṃ vāśaya iti
                     prathamām | 1 | tvacaṃ mrtyor juhomi tvacā mṛtyuṃ vāśaya iti dvitīyāṃ | 2 | lohitaṃ
                     mṛtyor juhomi lohitena mṛtyuṃ vāśaya iti tṛtīyām | 3 | māṃsāni mṛtyor juhomi māṃsair
                     mṛtyuṃ vāśaya iti caturthīm | 4 | medo mṛtyor juhomi medasā mṛtyuṃ vāśaya iti pañcamīm
                     | 5 | snāyūni mṛtyor juhomi snāyubhir mṛtyuṃ vāśaya iti ṣaṣṭīm | 6 | asthīni mṛtyor
                     juhomy asthibhir mṛtyuṃ vāśaya iti saptamīm | 7 | majjāṃ mṛtyor juhomi majjābhir mṛtyuṃ
                     vāśaya ity aṣṭamīm | 8 ||</q> (VaDh 25.25–26) iti | atra ca lomaprabhṛti tanuṃ juhuyād iti lomādīnāṃ homadravyatvāvagamāl lomabhyaḥ
                  svāheti saty api caturthīnirdeśe lomādīnāṃ na devatātvaṃ kalpyate, dravyaprakāśanenaiva
                  mantrāṇāṃ homasādhanatvopapatteḥ | kiṃ tu lomabhir mṛtyuṃ vāśaya ityādi<span class="red">vasiṣṭha</span>mantraparyākocanayā mṛtyor eva haviḥsaṃbandhāvagamād devatātvaṃ kalpyate | ataś ca
                  lomādīni sāmarthyāt svadhitināvadāya mṛtyūddeśe nāṣṭau homān kṛtvānte tanuṃ prakṣipet
                  | ato yat kaiścid uktam anādiṣṭadravyatvād ājyahaviṣkā homā iti tad anirūpyaivoktam
                  ity upekṣaṇīyam | juhuyād ity anenāgnau siddhe <q>bhrūṇahāgnim upasamādhāya</q> ti punar agnigrahaṇaṃ laukikāgniprāptyartham | yuktaṃ caitat, patitāgnīnāṃ pratipattividhānāt,
               </p>
               	  
               <p><q class="blue">āhitāgnis tu yo vipro mahāpātakabhāg bhavet |<br />
                     	  prāyaścittair na śudhyeta tadagnīnāṃ tu kā gatiḥ ||<br />
                     	  vaitānaṃ prakṣipet toye śālāgniṃ śamayed budhaḥ ||</q></p>
               	  
               <p>ity <span class="red">uśanaḥ</span>smaraṇāt, tathā,
               </p>
               	  
               <p><q class="blue">mahāpātakasaṃyukto daivāt syād agnimān yadi |<br />
                     	  putrādiḥ pālayed agnīn yuktaś cādoṣasaṃkṣayāt ||<br />
                     	  prāyaścittaṃ na kuryād yaḥ kurvan vā mriyate yadi |<br />
                     	  gṛhyaṃ nirvāpayec chrautam apsv asyet saparicchadam ||</q></p>
               	  
               <p>iti <span class="red">kātyāyana</span>smaraṇāt | tanuprakṣepaś cotthāyotthāya trir adhomukhena kartavyaḥ | yathāha <span class="red">manuḥ</span> |
               </p>
               	  
               <p><q class="blue">prāsyed ātmānam agnau vā samiddhe trir avākśirāḥ |</q> iti | (MDh 11.74)
               </p>
               	  
               <p><span class="red">gautamen</span>āpy atra viśeṣo darśitaḥ <q class="blue">prāyaścittam agnau saktir brahmaghnas trir avacchātasya</q> (GDh 22.1–2) iti | avacchātasya anaśanakarṣitakalevarasyety arthaḥ | tathā ca <span class="red">kāṭhakaśrutiḥ</span>: <q class="blue">anaśanena karśito 'gnim ārohet</q> iti | idaṃ ca maraṇāntikaṃ prāyaścittaṃ kāmakāraviṣayam | yathāha <span class="red">madhyamāṅgirāḥ</span> |
               </p>
               	  
               <p><q class="blue">prāṇāntikaṃ ca yat proktaṃ prāyaścittaṃ manīṣibhiḥ |<br />
                     	  tat kāmakāraviṣayaṃ vijñeyaṃ nātra saṃśayaḥ ||</q> iti |
               </p>
               	  
               <p>tathā,</p>
               	  
               <p><q class="blue">yaḥ kāmato mahāpāpaṃ naraḥ kuryāt kathaṃcana |<br />
                     	  na tasya śuddhir nirdiṣṭā bhṛgvagnipatanād ṛte ||</q> iti |
               </p>
               	  
               <p>etac ca prāyaścittam eva na brāhmaṇatrāṇādivat dvādaśavārṣikāntarbhūtam ity uktaṃ
                  prāk || 3.247 ||
               </p>
               
               	  
               <p class="italic">kiṃ ca |</p>
               
               	  
               <p id="YDh_3.248" class="bold">
                  	    saṃgrāme vā hato lakṣyabhūtaḥ śuddhim avāpnuyāt |<br />
                  	    mṛtakalpaḥ prahārārto jīvann api viśudhyati ||
                  	   <span class="ref">YDh_3.248</span></p>
               
               	  
               <p>atha vā saṃgrāme yuddhabhūmāv ubhayabalapreritaśarasaṃpātasthāne lakṣyabhūto mṛtaḥ
                  śuddhim avāpnuyāt | gāḍhamarmaprahārajanitatīvravedano mṛtakalpo mūrchito jīvann api
                  viśudhyati | lakṣyabhāvaś ca prāyaścitty ayam ity evaṃ viduṣāṃ dhanurvidyāvidāṃ saṃgrāme
                  svecchayā kartavyo na tu rājñā balāt kārayitavyaḥ | yathāha <span class="red">manuḥ</span> |
               </p>
               	  
               <p><q class="blue">lakṣyaṃ śāstrabhṛtāṃ vā syād viduṣām icchayātmanaḥ |</q> iti | (MDh 11.17)
               </p>
               	  
               <p>idaṃ ca maraṇāntikatvāt sākṣāt kartuḥ kṣatriyasya kāmakāraviṣayam | apiśabdād aśvamedhādināpi
                  viśudhyati | yathāha <span class="red">manuḥ</span> |
               </p>
               	  
               <p><q class="blue">yajeta vāśvamedhena svarjitā gosavena ca |<br />
                     	  abhijidviśvajidbhyāṃ vā trivṛtāgniṣṭutāpi vā ||</q> iti | (MDh 11.75)
               </p>
               	  
               <p>aśvamedhānuṣṭhānaṃ sārvabhaumakṣatriyasyaiva,</p>
               	  
               <p><q class="blue">yajeta vāśvamedhena kṣatriyas tu mahīpatiḥ |</q></p>
               	  
               <p>iti <span class="red">parāśara</span>smaraṇāt, <q class="blue">nāsārvabhaumo yajeta</q> ity asārvabhaumasya pratiṣedhadarśanāc ca | idaṃ cāśvamedhānuṣṭhānaṃ sārvabhaumasya
                  kāmakārakṛte maraṇāntikasthāne draṣṭavyam,
               </p>
               	  
               <p><q class="blue">mahāpātakakartāraś catvāro matipūrvakam |<br />
                     	  agniṃ praviśya śudhyanti sthitvā vā mahati kratau ||</q></p>
               	  
               <p>iti <span class="red">yamena</span> maraṇakālāgnipraveśatulyatayā mahākrator aśvamedhasya nirdiṣṭatvāt | svarjitādayaś
                  ca traivarṇikasyāhitāgner iṣṭaprathamayajñasya dvādaśavārṣikeṇa saha vikalpante |
                  na ca svarjitādyartham ādhānaṃ prathamayajñānuṣṭhānaṃ vā kāryam, patitasya dvijātikarmasv
                  anadhikārāt | na ca saṃdhyopāsanavad avirodha iti yuktam, ādhanāder uttarakratuśeṣatvābhāvāt
                  | te ca dakṣiṇānyūnādhikyāśrayaṇena dvādvaśavārṣikādyarheṣu sākṣād dhantrādiṣu vyavasthāpanīyāḥ
                  || 3.248 ||
               </p>
               
               	  
               <p class="italic">kiṃ ca |</p>
               
               	  
               <p id="YDh_3.249" class="bold">
                  	    araṇye niyato japtvā trir vai vedasya saṃhitām |<br />
                  	    śudhyeta vā mitāśitvāt pratisrotaḥ sarasvatīm ||
                  	   <span class="ref">YDh_3.249</span></p>
               
               	  
               <p>araṇye nirjanapradeśe, niyato niyatāhāraḥ, <q class="blue">japed vā niyatāhāraḥ</q> (MDh 11.78) iti <span class="red">manu</span>smaraṇāt | trivāraṃ mantrabrāhmaṇātmakaṃ vedaṃ japitvā śudhyati | saṃhitāgrahaṇaṃ
                  padakramavyudāsārtham | yad vā mitāśano bhūtvā plākṣāt prasravaṇād ārabhya paścimodadheḥ
                  pratisrotaḥ srotaḥsrotaḥ prati sarasvatīṃ itvā gatvā viśudhyati | aśanaṃ ca haviṣyeṇa
                  kāryam,
               </p>
               	  
               <p><q class="blue">haviṣyabhug vānucaret pratisrotaḥ sarasvatīm |</q> (MDh 11.78)
               </p>
               	  
               <p>iti <span class="red">manu</span>smaraṇāt | ayaṃ ca vedajapo viduṣo hantur nirdhanasyātyantaguṇavato nirguṇavyāpādane
                  pramādakṛte draṣṭavyaḥ | sarasvatīgamanaṃ tu tādṛśa eva viṣaye vidyāvirahiṇo draṣṭavyam
                  | nimittinaś ca,
               </p>
               	  
               <p><q class="blue">tiraskṛto yadā vipro nirguṇo mriyate yadi |</q></p>
               	  
               <p>iti <span class="red">sumantu</span>vacanasya darśitatvāt | yat punar <span class="red">manu</span>vacanam,
               </p>
               	  
               <p><q class="blue">japitvānyatamaṃ vedaṃ yojanānāṃ śataṃ vrajet |</q> (MDh 11.76)
               </p>
               	  
               <p>iti tad apy araṇye niyato japtvety etasyaiva viṣaye 'śaktasya draṣṭavyam || 3.249
                  ||
               </p>
               
               	  
               <p class="italic">kiṃ ca |</p>
               
               	  
               <p id="YDh_3.250" class="bold">
                  	    pātre dhanaṃ vā paryāptaṃ dattvā śuddhim avāpnuyāt |<br />
                  	    ādātuś ca viśuddhyartham iṣṭair vaiśvānarī smṛtā ||
                  	   <span class="ref">YDh_3.250</span></p>
               
               	  
               <p><q>na vidyayā kevalayā</q> (YDh 1.200) ityādyuktalakṣaṇe pātre gobhūhiraṇyādikaṃ jīvanaparyāptaṃ samarthaṃ dhanaṃ dattvā
                  śuddhim avāpunyāt | tad dhanaṃ yaḥ pratigṛhṇāti tasya vaiśvānaradaivatyeṣṭiḥ śuddhyarthaṃ
                  kartavyā | etac cāhitāgniviṣayam | anāhitāgnes tu taddaivatyaś carur bhavati, <q class="blue">ya evāhitāgner dharmaḥ sa evaupāsanikasya</q> iti <span class="red">gṛhyakāra</span>vacanāt | vāśabdāt sarvasvaṃ saparicchadaṃ vā gṛhaṃ dadyāt | yathāha <span class="red">manuḥ</span> |
               </p>
               	  
               <p><q class="blue">sarvasvaṃ vā vedavide brāhmaṇāyopapādayet |<br />
                     	  dhanaṃ vā jīvanāyālaṃ gṛhaṃ vā saparicchadam ||</q> iti | (MDh 11.77)
               </p>
               	  
               <p>idaṃ ca pātre dhanadānaṃ nirguṇasya dhanavato hantur nirguṇavyāpādane draṣṭavyam |
                  tatraiva viṣaye avidyāmānānvayasya sarvasvadānaṃ sānvayasya tu sopaskaragṛhadānam
                  iti vyavasthā | yad api <span class="red">parāśareṇ</span>oktam,
               </p>
               	  
               <p><q class="blue">cāturvidyopapannas tu vidhivad brahmaghātake |<br />
                     	  samudrasetugamanaṃ prāyaścittaṃ vinirdiśet ||<br />
                     	  setubandhapathe bhikṣāṃ cāturvarṇyāt samāharet |<br />
                     	  varjayitvā vikarmasthāñ chatropānadvivarjitaḥ ||<br />
                     	  ahaṃ duṣkṛtakarmā vai mahāpātakakārakaḥ |<br />
                     	  gṛhadvāreṣu tiṣṭhāmi bhikṣārthī brahmaghātakaḥ ||<br />
                     	  gokuleṣu ca goṣṭheṣu grāmeṣu nagareṣu ca |<br />
                     	  tapovaneṣu tīrtheṣu nadīprasravaṇeṣu ca ||<br />
                     	  eteṣu khyāpayed enaḥ puṇyaṃ gatvā tu sāgaram |</q> (PSm 12.65–69)
               </p>
               	  
               <p><q class="blue">brahmahāpi pramucyeta snātvā tasmin mahodadhau ||<br />
                     	  tataḥ pūto gṛhaṃ prāpya kṛtvā brāhmaṇabhojanam |<br />
                     	  dattvā vastraṃ pavitrāṇi pūtātmā praviśed gṛham ||<br />
                     	  gavāṃ vāpi śataṃ dadyāc cāturvidyāya dakṣiṇām |<br />
                     	  evaṃ śuddhim avāpnoti cāturvidyānumoditaḥ ||</q></p>
               	  
               <p>iti, tad api <q>pātre dhanaṃ vā paryāptam</q> ity anena samānaviṣayam | yac ca <span class="red">sumantu</span>vacanam, <q class="blue">brahmahā saṃvatsaraṃ kṛcchraṃ cared adhaḥśāyī triṣavaṇī karmāvedako bhaikṣāhāro divyanadīpulinasaṃgamāśramagoṣṭaparvatasravaṇatapovanavihārī
                     syāt sthānavīrāsanī saṃvatsare pūrṇe hiraṇyamaṇigodhānyatilabhūmisarpīṃṣi brāhmaṇebhyo
                     dadat pūto bhavati</q> iti, tad api hantur mūrkhasya dhanavato jātimātravyāpādane draṣṭavyam | yat punar
                  <span class="red">vasiṣṭha</span>vacanam <q class="blue">dvādaśarātram abbhakṣo dvādaśarātram upavaset</q> (cf. VaDh 11.77) iti tan manasādhyavasitabrahmahatyasya svata evoparatajighāṃṣasya
                  veditavyam | yat punaḥ,
               </p>
               	  
               <p><q class="blue">ṣaṇḍhaṃ tu brāhmaṇaṃ hatvā śūdrahatyāvrataṃ caret |<br />
                     	  cāndrāyaṇaṃ vā kurvīta parākadvayam eva ca ||</q></p>
               	  
               <p>iti <span class="red">ṣaṭtriṃśanmata</span>vacanaṃ, tad apratyāneyapuṃstvasya sapratyayavadhe draṣṭavyam | atraiva viṣaye apratyayavadhe
                  <span class="red">bṛhaspatir</span> āha |
               </p>
               	  
               <p><q class="blue">aruṇāyāḥ sarasvatyāḥ saṃgame lokaviśrute |<br />
                     	  śudhyet tripṣavaṇasnāvī trirātropoṣito dvijaḥ ||</q> iti |
               </p>
               	  
               <p>evam anyāny api <span class="red">smṛtivacanāny</span> anviṣya viṣamāṇāṃ vyavasthā vijñeyā | samānāṃ tu vikalpaḥ | etāni ca dvādaśavārṣikādidhanadānaparyantāni
                  brāhmaṇasyaiva | kṣatriyādes tu dviguṇādikam | yathāh<span class="red">āṅgirāḥ</span> |
               </p>
               	  
               <p><q class="blue">parṣadyā brāhmaṇānāṃ tu sā rājñāṃ dviguṇā matā |<br />
                     	  vaiśyānāṃ triguṇā proktā parṣadvac ca vrataṃ smṛtam ||</q> iti |
               </p>
               	  
               <p>evaṃ ca brāhmaṇānāṃ yena hantṛhanyamānagataguṇaviśeṣeṇa yaḥ prāyaścittaviśeṣo vyavasthitaḥ
                  sa eva tadguṇaviśiṣṭe kṣatriyādau hantari dviguṇas triguṇo veditavyaḥ | anayaiva diśā
                  kṣatriyavaiśyādāv api hīnenotkṛṣṭavadhe doṣagauravāt prāyaścittasyāpi dvaiguṇyādi
                  kalpanīyam | doṣagauravaṃ ca daṇḍagauravād avagamyate | yathoktam |
               </p>
               	  
               <p><q class="blue">pratilomāpavādeṣu dviguṇas triguṇo damaḥ |<br />
                     	  varṇānām ānulomye ca tasmād ardhārdhahānitaḥ ||</q> iti |
               </p>
               	  
               <p>yat tu <span class="red">caturviṃśatimata</span>vacanam,
               </p>
               	  
               <p><q class="blue">prāyaścittaṃ yad āmnātaṃ brāhmaṇasya maharṣibhiḥ |<br />
                     	  pādonaṃ kṣatriyaḥ kuryād ardhaṃ vaiśyaḥ samācaret ||<br />
                     	  śūdraḥ samācaret pādam aśeṣeṣv api pāpmaṣu ||</q></p>
               	  
               <p>iti, tat pratilomānuṣṭitacaturvidhasāhasavyatiriktaviṣayam | tathā mūrdhāvasiktādīnām
                  apy anulomotpannānāṃ daṇḍavat prāyaścittam ūhanīyam | darśitaṃ daṇḍatāratamyam,
               </p>
               	  
               <p><q class="blue">daṇḍapraṇayanaṃ kāryaṃ varṇajātyuttarādharaiḥ |</q> iti |
               </p>
               	  
               <p>tataś ca mūrdhāvasiktasya brāhmaṇavadhe brāhmaṇād atiriktaṃ kṣatriyān nyūnam adhyardhaṃ
                  dvādaśavārṣikaṃ bhavati | anayaiva diśā pratilomotpannānām api prāyaścittagauravam
                  ūhanīyam | tathā āśramiṇāmapy <span class="red">aṅgirasā</span> viśeṣo darśitaḥ |
               </p>
               	  
               <p><q class="blue">gṛhasthoktāni pāpāni kurvanty āśramiṇo yadi |<br />
                     	  śaucavac chodhanaṃ kuryur arvāg brahmanidarśanāt ||</q> iti |
               </p>
               	  
               <p><q>śaucavad</q> iti,
               </p>
               	  
               <p><q class="blue">etac chaucaṃ gṛhasthānāṃ dviguṇaṃ brahmacāriṇām |<br />
                     	  triguṇaṃ tu vanasthānāṃ yatīnāṃ tu caturguṇam ||</q> (MDh 5.137)
               </p>
               	  
               <p>iti vacanād, yathā brahmacāryādīnāṃ śaucaṃ dvaiguṇyādikrameṇa vardhate tathā śodhanaṃ
                  prāyaścittam api bhavatīty arthaḥ | brahmacāriṇas tu prāyaścittadvaiguṇyaṃ ṣoḍaśavarṣād
                  ūrdhvam eva | arvāk tu punaḥ <q>bālo vāpy ūnaṣoḍaśaḥ prāyaścittārdham arhanti</q> iti ṣoḍaśavarṣād arvācīnasyārdhaprāyaścittābhidhānāt | na ca dvādaśavārṣike caturguṇe
                  kriyamāṇe madhye vipattiśaṅkayā samāptyanupapatteḥ pravṛttir eva nopapadyata iti śaṅkanīyam
                  | yataḥ prakrāntaprāyaścittasya madhye vipattāv api pāpakṣayo bhavaty eva | yathāha
                  <span class="red">hārītaḥ</span> |
               </p>
               	  
               <p><q class="blue">prāyaścitte vyavasite kartā yadi vipadyate |<br />
                     	  pūtas tadahar evāsāv iha loke paratra ca ||</q> iti |
               </p>
               	  
               <p><span class="red">vyāso</span> 'py āha |
               </p>
               	  
               <p><q class="blue">dharmārthaṃ yatamānas tu na cec chaknoti mānavaḥ |<br />
                     	  prāpto bhavati tat puṇyam atra vai nāsti saṃśayaḥ ||</q> iti || 3.250 ||
               </p>
               
               	  
               <p class="italic">adhunā nimittāntareṣu brahmahatyāprāyaścittasyātideśam āha |</p>
               
               	  
               <p id="YDh_3.251" class="bold">
                  	    yāgasthakṣatraviḍghātī cared brahmahaṇi vratam |<br />
                  	    garbhahā ca yathāvarṇaṃ tathātreyīniṣūdakaḥ ||
                  	   <span class="ref">YDh_3.251</span></p>
               
               	  
               <p>dīkṣaṇīyādyudavasānīyāparyante somayāgaprayoge vartamānau kṣatriyavaiśyau yo vyāpādayaty
                  asau brahmahaṇi puruṣe yad brahmahatyāvratam upadiṣṭaṃ dvādaśavārṣikādi tac caret
                  | yady api yāgaśabdaḥ sāmānyavacanas tathāpy atra somayāgam abhidhatte, <q class="blue">savanagatau ca rājanyavaiśyau</q> iti (VaDh 20.34) <span class="red">vasiṣṭhena</span> savanatrayasaṃpādyasya somayāgasyaiva nirdiṣṭatvāt | atra ca gurulaghubhūtānāṃ dvādaśavārṣikādibrahmahatyāvratānāṃ
                  jātiśaktiguṇādyapekṣayā prāguktavad vyavasthā veditavyā | evaṃ garbhavadhādiṣv api
                  | maraṇānitkaṃ tu nātidiśyate, vratagrahaṇāt | ataḥ kāmato yāgasthakṣatriyādivadhe
                  vratasyaiva dvaiguṇyam | etac ca vrataṃ saṃpūrṇam eva kartavyam | <q class="blue">pūrvayor varṇayor vedādhyāyinaṃ hatvā</q> (ĀpDh 1.24.6) iti prakramya, <span class="red">āpastambena</span> dvādaśavārṣikābhidhānāt (ĀpDh 1.24.20) | | garbhaṃ ca vinnāsu saṃbhūtaṃ hatvā yathāvarṇaṃ yadvarṇapuruṣavadhe yatprāyaścittam
                  uktaṃ tadvarṇagarbhavadhe tac caret | etac cānupajātastrīpuṃnapuṃsakavyañjanagarbhaviṣayayam,<q class="blue">hattvā garbham avijñātam</q> (MDh 11.88) iti <span class="red">mānave</span> viśeṣadarṣanāt | atra ca yady api brāhmaṇagarbhasya brāhmaṇatvād eva tadvadhanimittavrataprāptis
                  tathāpi strītvasyāpi saṃbhavāt strīśūdraviṭkṣatravadha ity upapātakatvena tatprāyaścittapraptir
                  api syād ataḥ strīpuṃnapuṃsakatvenāvijñāte 'pi brāhmaṇagarbhatvamātraprayuktaṃ brahmahatyāvrataṃ
                  kuryād ity arthavad atideśavacanam | upajāte strīpuṃsādiviśeṣavyañjane yathāyatham
                  eva prāyaścittam | yaś cātreyyā niṣūdako vyāpādakaḥ so 'pi tathā vrataṃ caret | hanyamānātreyīvarṇānurūpaṃ
                  vrataṃ cared ity arthaḥ | ātreyīśabdenartumaty ucyate, <q class="blue">rajasvalām ṛtusnātām ātreyīm āhur yatra hy etad apatyaṃ bhavati</q> (VaDh 20.35–36) iti <span class="red">vasiṣṭha</span>smaraṇāt | atrigotrajā ca, <q class="blue">atrigotrāṃ vā nārīm</q> (ViDh 50.9) iti <span class="red">viṣṇu</span>smaraṇāt | etad uktaṃ bhavati | brāhmaṇagarbhavadhe brāhmaṇyātreyīvadhe ca brahmahatyāvratam
                  | kṣatriyagarbhavadhe kṣatriyātreyīvadhe ca kṣatrahatyāvratam evam anyatrāpīti | caśabdāt
                  sākṣye anṛtavacanādiṣv api | tathāha <span class="red">manuḥ</span> |
               </p>
               	  
               <p><q class="blue">uktvā caivānṛtaṃ sākṣye pratirudhya guruṃ tathā |<br />
                     	  apahṛtya ca niḥkṣepaṃ kṛtvā ca strīsuhṛdvadham ||</q> iti | (MDh 11.88)
               </p>
               	  
               <p>yatra vyavahāre asatyavacanena prāṇināṃ vadhaprāptis tadviṣayam etat, prāyaścittasyātigurutvāt
                  | pratirodhaḥ krodhāveśaḥ | nikṣepaś ca brāhmaṇasaṃbandhī | strī cāhitāgnibhāryā pativratātvādiguṇayuktocyate
                  savanasthā ca | yath<span class="red">āhāṅgirāḥ</span> |
               </p>
               	  
               <p><q class="blue">āhitāgner dvijāgryasya hatvā patnīm aninditām |<br />
                     	  brahmahatyāvrataṃ kuryād ātreyīghnas tathaiva ca ||</q> iti |
               </p>
               	  
               <p><q class="blue">savanasthāṃ striyaṃ hatvā brahmahatyāvrataṃ caret ||</q></p>
               	  
               <p>iti <span class="red">parāśara</span>smaraṇāt || evaṃ ca savanasthāgnihotriṇyātreyīvadhe brahmahatyāprāyaścittātideśāt
                  tadvyatiriktastrīvadhasya strīśūdraviṭkṣatravadha ity upapātakamadhyapāṭhād upapātakatvam
                  eva |
               </p>
               	  
               <p><span class="underline">nanu</span> <q class="blue">brāhmaṇo na hantavyaḥ</q> ity atra niṣedhe 'nupādeyagatatvena liṅgavacanayor avivakṣitatvād brahmaṇajāteś ca
                  strīpuṃsayor aviśeṣāt tadatikramanimittaprāyaścittavidher <q>brahmahā dvādaśābdāni</q> ityasyobhayatra prāptatvāt kim arthaṃ <q>tathātreyīniṣūdakaḥ</q> ityatideśavacanam |
               </p>
               	  
               <p><span class="underline">ucyate</span> | saty api brāhmaṇatve 'nātreyyā vadhasya ca mahāpātakaprāyaścittanirākaraṇārtham
                  atas tasyopapātakamadhyapāṭhād upapātakaprāyaścittam eva | ātideśikeṣu ca prāyaścittasyaivātideśo
                  na pātityasya | ataḥ patitatyāgādikāryam atra na bhavati || 3.251 ||
               </p>
               
               	  
               <p class="italic">kiṃ ca |</p>
               
               	  
               <p id="YDh_3.252" class="bold">
                  	    cared vratam ahatvāpi ghātārthaṃ cet samāgataḥ |<br />
                  	    dviguṇaṃ savanasthe tu brāhmaṇe vratam ādiśet ||
                  	   <span class="ref">YDh_3.252</span></p>
               
               	  
               <p><q>yathāvarṇam</q> ity anuvartate, brāhmaṇādihanane kṛtaniścayas tadvyāpādanārthaṃ samyag āgatya śastrādiprahāre
                  kṛte kathaṃcit pratighātādiprabandhavaśād asau na mṛtas tadā ahatvāpi yathāvarṇaṃ
                  brahmahatyādi vrataṃ caret | tathā ca <span class="red">gautamaḥ</span> <q class="blue">sṛṣṭaś ced brāhmaṇavadhe ahatvāpi</q> (GDh 22.11) iti |
               </p>
               	  
               <p><span class="underline">nanu</span> hanane tadabhāve caikaprāyaścittatā na yuktā |
               </p>
               	  
               <p><span class="underline">satyam</span> | ata evaupadeśikebhyo nyūnatvād ātideśikānāṃ pādonāny eva brahmahatyādivratāni dvādaśavārṣikādīni
                  bhavanti | etac ca prapañcitaṃ prāk | kiṃ ca, yas tu savanasaṃpādyaṃ somayāgam anutiṣṭantaṃ
                  brāhmaṇaṃ vyāpādayati tasmin dvādaśavārṣikādivrataṃ dviguṇaṃ samādiśet | teṣāṃ ca
                  vratānāṃ gurulaghubhūtānāṃ jātiśaktiguṇādyapekṣayāsaty api savanasthatvasyāviśeṣe
                  pūrvavad eva vyavasthāvagantavyā | brahmahatyāsamānāṃ tu gurvadhikṣepādīnām ātideśikebhyo
                  'pi nyūnatvād ardhonaṃ dvādaśavārṣikādiprāyaścittam ity uktam || 3.252 ||
               </p>
               
               	  
               <p>iti brahmahatyāprāyaścittaprakaraṇam</p>
               	
            </div>
            	
            <div id="d1e46090">
               	  
               <p class="italic">atha kramaprāptaṃ surāpānaprāyaścittaṃ prakramate |</p>
               
               	  
               <p id="YDh_3.253" class="bold">
                  	    surāmbughṛtagomūtrapayasām agnisaṃnibham |<br />
                  	    surāpo 'nyatamaṃ pītvā maraṇāc chuddhim ṛcchati ||
                  	   <span class="ref">YDh_3.253</span></p>
               
               	  
               <p>surādināṃ madhye 'nyatamam agnisaṃnibhaṃ kvāthāpāditāgnisparśadāhaśaktiṃ kṛtvā pītvā
                  surāpo maraṇāc chuddhiṃ prāpnpti | gomūtrasāhacaryād gavye eva ghṛtapayasī grāhye
                  | ghṛtapayaḥsāhacaryāc ca straiṇam eva gomūtram | etac cārdravāsasā kāryam,
               </p>
               	  
               <p><q class="blue">surāpa ārdravāsāś ca agnivarṇāṃ surāṃ pibet |</q></p>
               	  
               <p>iti <span class="red">paiṭhīnasi</span>smaraṇāt, tathā <q class="blue">lauhena pātreṇa surāpo 'gnivarṇāṃ surām āyasena pātreṇa tāmreṇa vā pibet</q> iti <span class="red">pracetaḥ</span>smaraṇāt | etac ca sakṛtpānamātre,
               </p>
               	  
               <p><q class="blue">surāpānaṃ sakṛt kṛtvāpy agnivarṇāṃ surāṃ pibet |</q></p>
               	  
               <p>ity <span class="red">aṅgiraḥ</span>smaraṇāt | yat tu <span class="red">vasiṣṭha</span>vacanam,
               </p>
               	  
               <p><q class="blue">abhyāse tu surāyāś ca agnivarṇāṃ pibed dvijaḥ |</q> (VaDh 20.22)
               </p>
               	  
               <p>iti, tat surāvyatiriktamadyapānaviṣayam | etac ca kāmakāraviṣayam,</p>
               	  
               <p><q class="blue">surāpāne kāmakṛte jvalantīṃ tāṃ vinikṣipet |<br />
                     	  mukhe tayā vinirdigdho mṛtaḥ śuddhim avāpnuyāt ||</q></p>
               	  
               <p>iti <span class="red">bṛhaspati</span>smaraṇāt | yat tu,
               </p>
               	  
               <p><q class="blue">surāṃ pītvā dvijo mohād agnivarṇāṃ surāṃ pibet |</q> (MDh 11.91)
               </p>
               	  
               <p>iti <span class="red">manunā</span> mohagrahaṇaṃ kṛtaṃ, tac chāstrārthāparijñānābhiprāyeṇa | atredaṃ cintanīyam: kiṃ
                  surāśabdo madyamātre rūḍha uta tisṛṣv eva gauḍīmādhvīpaiṣṭīṣv āhosvit paiṣṭyām eveti
                  | tatra kecin madyamātre rūḍha iti varṇayanti, <q class="blue">abhyāse tu surāyāḥ</q> (VaDh 20.22) iti <span class="red">vāsiṣṭhe</span> paiṣṭyāditrayavyatirikte 'pi madyamātre surāśabdaprayogadarśanāt | na cāsau gauṇaḥ
                  prayoga iti śaṅkanīyam, madajananaśaktimattvopādhikatayā sarvatra mukhyatvopapattau
                  gauṇatvakalpanāyā anyāyyatvād iti | tad ayuktam,
               </p>
               	  
               <p><q class="blue">pānasaṃ dākṣaṃ mādhūkaṃ khārjūraṃ tālam aikṣavam |<br />
                     	  madhūtthaṃ sairam āriṣṭaṃ maireyaṃ nālikerajam ||<br />
                     	  samānāni vijānīyān madyāny ekādaśaiva tu |<br />
                     	  dvādaśaṃ tu surāmadyaṃ sarveṣām adhamaṃ smṛtaṃ ||</q></p>
               	  
               <p>iti <span class="red">pulastyena</span> madyaviśeṣatvena surāyā nirdiṣṭatvāt | ataś ca madyamātre surāśabdaprayogo gauṇaḥ
                  | anye punaḥ paiṣṭyādiṣu tisṛṣu surāśabdasya rūḍhiṃ manyante | tathā hi, yady apy
                  anekatra surāśabdaprayogo dṛśyate tathāpi kutrānāditvam iti saṃdehe,
               </p>
               	  
               <p><q class="blue">gauḍī mādhvī ca paiṣṭī ca vijñeyā trividhā surā |</q> (MDh 11.95)
               </p>
               	  
               <p>iti <span class="red">manu</span>vacanād guḍamadhupiṣṭavikāreṣv anāditvanirdhāraṇāt tatraiva mukhyatvaṃ yuktam | na
                  cānekatra śaktikalpanā doṣaḥ, madaśakter upādhitvāśrayaṇena tasya supariharatvāt |
                  na ca tālādiraseṣv apy upādher vidyamānatvād atiprasaṅgaḥ, paṅkajādiśabdavad yogarūḍhatvāśrayaṇāt
                  | ataś ca,
               </p>
               	  
               <p><q class="blue">yathaivaikā tathā sarvā na pātavyā dvijottamaiḥ |</q> (MDh 11.95)
               </p>
               	  
               <p>iti tisṛṇāṃ surāṇāṃ samānadoṣatvapratipādanaparaṃ na punar anayor gauḍīmādhvyoḥ paiṣṭīsurāsamatvapratipādanaparam
                  | dvijottamagrahaṇaṃ dvijātyupalakṣaṇam | etad apy ayuktam,
               </p>
               	  
               <p><q class="blue">dvādaśaṃ tu surāmadyaṃ sarveṣām adhamaṃ smṛtam |</q></p>
               	  
               <p>iti <span class="red">pulasty</span>avacane gauḍīmādhvībhyām api surāmadyasyātirekadarśanāt | tathā,
               </p>
               	  
               <p><q class="blue">surā vai malam annānāṃ pāpmā ca malam ucyate |</q> (MDh 11.93)
               </p>
               	  
               <p>ity annavikārasyaiva surātvanirdeśād, annaśabdasya ca annena vyañjanam ityādiṣu vrīhyādivikāra
                  eva prayogadarśanād, guḍamadhunoś ca rasarūpatvāt, tathā sautrāmaṇigraheṣu cānnavikāre
                  eva surāśabdasya śrutatvāt, paiṣṭy eva surā mukhyocyate | itarayos tu surāśabdo gauṇaḥ
                  | yat tūktam, <q class="blue">gauḍī mādhvī</q> (MDh 11.94) iti <span class="red">manu</span>vacanāt tisṛṣv apy autpattikatvanirdhāraṇeti, tad apy ayuktam | yato nedaṃ śabdānuśāsanavac
                  chabdārthasaṃbandhānāditvapratipādanaparaṃ, kiṃ tu kāryapratipādanaparam | ato guruprāyaścittanimittatayā
                  gauḍīmādhvyor gauṇaḥ surāśabdayogaḥ | evaṃ ca nānekaśaktikalpanādoṣo nāpy upādhyāśrayaṇaṃ
                  kṛtam | na cātra dvijottamagrahaṇasyopalakṣaṇatvam | ataś ca,
               </p>
               	  
               <p><q class="blue">surā vai malam annānāṃ pāpmā ca malam ucyate |<br />
                     	  tasmād brāhmaṇarājanyau vaiśyaś ca na surāṃ pibet ||</q> (MDh 11.94)
               </p>
               	  
               <p>iti paiṣṭyā eva varṇatrayasaṃbandhitvena niṣedhaḥ | gauḍyādīnāṃ tu madyānāṃ brāhmaṇasaṃbandhitvenaiva
                  niṣedho na kṣatriyavaiśyayoḥ,
               </p>
               	  
               <p><q class="blue">yakṣarakṣaḥpiśācānnaṃ madyaṃ māṃsaṃ surāsavam |<br />
                     	  tad brāhmaṇena nāttavyaṃ devānām aśnatā haviḥ ||</q> (MDh 11.96)
               </p>
               	  
               <p>iti <span class="red">mānave</span> brāhmaṇeneti viśeṣopādānāt | <span class="red">bṛhadviṣṇunā</span>pi brāhmaṇasyaiva madyapratiṣedho darśitaḥ |
               </p>
               	  
               <p><q class="blue">mādhūkam aikṣavaṃ sairaṃ tālaṃ khārjūrapānasam |<br />
                     	  madhūtthaṃ caiva mādhvīkaṃ maireyaṃ nālikerajam ||<br />
                     	  amedhyāni daśaitāni madyāni brāhmaṇasya tu ||</q> iti ||
               </p>
               	  
               <p><span class="red">bṛhadyājñavalkyen</span>āpi kṣatriyavaiśyayor doṣābhāvo darśitaḥ |
               </p>
               	  
               <p><q class="blue">kāmād api hi rājanyo vaiśyo vāpi kathaṃcana |<br />
                     	  madyam eva surāṃ pītvā na doṣaṃ pratipadyate ||</q> iti |
               </p>
               	  
               <p><span class="red">vyāsen</span>āpi tayor mādhvīpānam anujñātam |
               </p>
               	  
               <p><q class="blue">ubhau madhvāsavakṣībāv ubhau candanacarcitau |<br />
                     	  ekaparyaṅkarathinau dṛṣṭau me keśavārjunau ||</q> iti |
               </p>
               	  
               <p>evaṃ brāhmaṇasaṃbandhitvena madyamātraniṣedhe saty api,</p>
               	  
               <p><q class="blue">gauḍī mādhvī ca paiṣṭī ca vijñeyā trividhā surā |<br />
                     	  yathaivaikā tathā sarvā na pātavyā dvijottamaiḥ ||</q> (MDh 11.95)
               </p>
               	  
               <p>iti gauḍīmādhvyoḥ pṛthaṅniṣedhavacanaṃ doṣagurutvena surāsamatvapratipādanaparam |
                  ayaṃ ca surāniṣedho 'nupanītasyānūḍhāyāś ca kanyāyā bhavaty eva,
               </p>
               	  
               <p><q class="blue">tasmād brāhmaṇarājanyau vaiśyaś ca na surāṃ pibet |</q> (MDh 11.94)
               </p>
               	  
               <p>iti jātimātrāvacchedena niṣedhāt | ataś ca <q class="blue">surāṃ pītvā dvijo mohāt</q> (MDh 11.91) iti prāyaścittavidhivākye <span class="red">manunā</span> yad dvijagrahaṇaṃ kṛtaṃ tad varṇamātrayopalakṣaṇārtham, nimittabhūtaniṣedhasāpekṣatvān
                  naimittikavidher niṣedhe ca varṇamātrasyāvacchedakatvāt | yathā <q class="blue">yasya havir niruptaṃ purastāc candramā abhyudeti</q> iti nimittavākye havirmātrābhyudayasya nimittatvāvagatau tatsāpekṣanaimittikavākye
                  śrūyamāṇam api <q class="blue">tredhā tandulān vibhajet</q> iti tandulagrahaṇaṃ tandulādirūpahavirmātropalakṣaṇam | iyāṃs tu viśeṣaḥ <q class="blue">pādo bāleṣu dātavyaḥ sarvapāpeṣv ayaṃ vidhiḥ</q> iti vacanāt, kāmakāre 'pi na maraṇāntikaṃ kiṃ tu pādam eva dviguṇīkṛtya ṣaḍvārṣikaṃ
                  deyam,
               </p>
               	  
               <p><q class="blue">vihitaṃ yad akāmānāṃ kāmāt taddviguṇaṃ caret |</q></p>
               	  
               <p>ity <span class="red">aṅgiraḥ</span>smaraṇāt | evaṃ vṛddhāturādiṣv api yojyam | tathā,
               </p>
               	  
               <p><q class="blue">tad brāhmaṇena nāttavyaṃ devānām aśnatā haviḥ |</q> (MDh 11.96)
               </p>
               	  
               <p>iti madyasyāpi jātimātrāvacchedena niṣiddhatvād, anupanītenāpi na peyam |</p>
               	  
               <p><span class="underline">nanu</span> katham anupanītasya doṣaḥ, <q class="blue">prāg upanayanāt kāmacārakāmavādakāmabhakṣāḥ</q> (GDh 2.1) iti <span class="red">gautama</span>vacanāt, tathā,
               </p>
               	  
               <p><q class="blue">madyamūtrapurīṣāṇāṃ bhakṣaṇe nāsti kaścana |<br />
                     	  doṣas tv ā pañcamād varṣād ūrdhvaṃ pitroḥ suhṛdguroḥ ||</q></p>
               	  
               <p>iti <span class="red">kumāra</span>vacanāc ca doṣābhāvāvagateḥ |
               </p>
               	  
               <p><span class="underline">ucyate</span> | surāmadyayor niṣedhavākye jātimātratvāc chedakatvaśravaṇād apratihataiva niṣedhapravṛttiḥ
                  | ata eva <span class="red">smṛtyantare</span> niṣedhavacanam,
               </p>
               	  
               <p><q class="blue">surāpānaniṣedhas tu jātyāśraya iti sthitiḥ |</q> iti |
               </p>
               	  
               <p>ataḥ,</p>
               	  
               <p><q class="blue">pādo bāleṣu dātavyaḥ sarvapāpeṣv ayaṃ vidhiḥ |</q> iti |
               </p>
               	  
               <p><q class="blue">sarvapāpeṣu surāpānādiṣv api |</q></p>
               	  
               <p>iti <span class="red">vacanāt</span>, pāda eva surāpāne prāyaścittam | tathā <span class="red">jātūkarṇyena</span> madyapāne 'pi prāyaścittam uktam |
               </p>
               	  
               <p><q class="blue">anupetas tu yo bālo madyaṃ mohāt pibed yadi |<br />
                     	  tasya kṛcchratrayaṃ kuryān mātā bhrātā tathā pitā ||</q> iti |
               </p>
               	  
               <p>ato <span class="red">gautama</span>vacanaṃ surādivyatiriktaśuktaparyuṣitādiviṣayam | kumāravacanaṃ tu svalpadoṣakhyāpanaparam
                  | ata eva prāg upanayanāt kṛtadoṣasyopanayanam eva prāyaścittam ity uktaṃ <span class="red">manunā</span> |
               </p>
               	  
               <p><q class="blue">gārbhair homair jātakarmacauḍamauñjīnibandhanaiḥ |<br />
                     	  baijikaṃ gārbhikaṃ caino dvijānām apamṛjyate ||</q> iti | (MDh 2.27)
               </p>
               	  
               <p>ayam atrārthaḥ | traivarṇikānām utpattiprabhṛti paiṣṭīpratiṣedhaḥ | brāhmaṇasya tu
                  madyamātraniṣedho 'py utpattiprabhṛty eva | rājanyavaiśyayos tu na kadācid api gauḍyādimadyapratiṣedhaḥ
                  | śūdrasya na surāpratiṣedho nāpi madyapratiṣedhaḥ || 3.253 ||
               </p>
               
               	  
               <p class="italic">prāyaścittāntaram āha |</p>
               
               	  
               <p id="YDh_3.254" class="bold">
                  	    vālavāsā jaṭī vāpi brahmahatyāvrataṃ caret |<br />
                  	    piṇyākaṃ vā kaṇān vāpi bhakṣayet trisamā niśi ||
                  	   <span class="ref">YDh_3.254</span></p>
               
               	  
               <p>gochāgādilomanirmitavastraprāvṛto vālavāsāḥ | vālavāsograhaṇaṃ cīravalkalayor upalakṣaṇārtham,
                  <q class="blue">surāpagurutalpagau cīravalkavāsasau brahmahatyāvrataṃ careyātām</q> iti <span class="red">pracetaḥ</span>smaraṇāt | jaṭigrahaṇaṃ muṇḍitvanirākaraṇārtham | <q>brahmahatyāvrataṃ cared</q> ity anenaiva siddhe yad vālavasanādigrahaṇaṃ tad anyatra saṃbhavi svayaṃ māritaśiraḥkapālādinivṛttyartham
                  | idam akāmato jalabuddhyā yaḥ surāṃ pibati tadviṣayam,
               </p>
               	  
               <p><q class="blue">iyaṃ viśuddhir uditā pramāpyākāmato dvijam |</q> (MDh 11.90)
               </p>
               	  
               <p>ity akāmitvopādhitvena vihitasyaiva dvādaśavārṣikasyātideśāt | atra ca surāpānasya
                  mahāpātakatvāt saty apy ātideśikatve saṃpūrṇam eva dvādaśavārṣikaṃ kuryān na pādonam
                  | ata eva <span class="red">vṛddhahārītaḥ</span> <q class="blue">dvādaśabhir varṣair mahāpātakinaḥ pūyante</q> iti | atha vā piṇyākaṃ piṇḍitaṃ trisamāḥ varṣatrayaparyantaṃ rātrau bhakṣayet | kaṇās
                  tandulalavās tān vā pūrvavad bhakṣayet | etac ca sakṛd eva kāryam,
               </p>
               	  
               <p><q class="blue">kaṇān vā bhakṣayed abdaṃ piṇyākaṃ vā sakṛn niśi |</q> (MDh 11.93)
               </p>
               	  
               <p>iti <span class="red">manu</span>smaraṇāt | asya ca piṇyākādibhakṣaṇasya bhojanakārye vihitatvād aśanāntaraparityāgaḥ
                  | etac codakabuddhyā surāpāne chardanottarakāle veditavyam,
               </p>
               	  
               <p><q class="blue">etad eva vrataṃ kuryān madyapaś chardane kṛte |<br />
                     	  pañcagavyaṃ ca tasyoktaṃ pratyahaṃ kāyaśodhanam ||</q></p>
               	  
               <p>iti <span class="red">vyāsa</span>vacanāt | na ca surāsaṃsṛṣṭeṣadupalabhyamānatadgandharasodakapānaviṣayam idam iti
                  sundaram, saṃsarge 'pi surātvasyānapāyāt, yathājyatvasya pṛṣadājye | ata eva <q>ājyapā iti nigamāḥ kāryāḥ na pṛṣdājyapāḥ</q> ityevam uktaṃ nyāyavidbhiḥ | yat punar <span class="red">āpastamba</span>vacanam, <q class="blue">steyaṃ kṛtvā surāṃ pītvā gurudārān gatvā brahmahatyāṃ ca kṛtvā caturthaṃ kālaṃ mitabhojano
                     yo 'bhyupeyāt savanānukalpaṃ sthānāsanābhyāṃ viharaṃs tribhir varṣaiḥ pāpaṃ vyapanudati</q> (ĀpDh 1.29.9–10) iti | yat tv <span class="red">aṅgiro</span>vacanam,
               </p>
               	  
               <p><q class="blue">mahāpātakasaṃyuktā varṣaiḥ śudhyanti te tribhiḥ |</q></p>
               	  
               <p>iti, tad ubhayam api, <q class="blue">piṇyākaṃ vā kaṇān vā</q> ity anenaikaviṣayam | yad api <span class="red">yamena</span> prāyaścittadvayam uktam,
               </p>
               	  
               <p><q class="blue">bṛhaspatisaveneṣṭvā surāpo brāhmaṇaḥ punaḥ |<br />
                     	  samatvaṃ brāhmaṇair gacched ity eṣā vaidikī śrutiḥ ||<br />
                     	  bhūmipradānaṃ yaḥ kuryāt surāṃ pītvā dvijottamaḥ |<br />
                     	  punar na ca pibet tāṃ tu saṃskṛtaḥ sa viśudhyati ||</q></p>
               	  
               <p>iti tad ubhayam api pūrveṇa sahaikaviṣayam | yad vā atiriktadakṣiṇākalpāśrayaṇād dvādaśavārṣikeṇa
                  saha vikalpyate | atrāpi bālavṛddhādīnāṃ sārdhaikavarṣīyam anupanītānāṃ tu navamāsikam
                  ity evaṃ kalpanā kāryā | yat tu <span class="red">manu</span>vacanam,
               </p>
               	  
               <p><q class="blue">kaṇān vā bhakṣayed abdaṃ piṇyākaṃ vā sakṛn niśi |<br />
                     	  surāpānāpanuttyarthaṃ vālavāsā jaṭī dhvajī ||</q> (MDh 11.93)
               </p>
               	  
               <p>iti tat tālumātrasaṃyoge surāyā abuddhipūrve draṣṭavyam |</p>
               	  
               <p><span class="underline">nanu</span> ca dravadravyasyābhyavaharaṇaṃ pānam ity ucyate | abhyavaharaṇaṃ ca kaṇṭhād adhonayanaṃ
                  na tālvādisaṃyogamātram | ataḥ kathaṃ tatra pānanimittaṃ prāyaścittam |
               </p>
               	  
               <p><span class="underline">ucyate</span> | yena tālvādisaṃyogena vinā pānakriyā na nirvartate so 'pi pānakriyāpratiṣedhena
                  pratiṣiddhaḥ | ato yady api mukhyapānābhāvān na mahāpātakatvaṃ tathāpi tatpratiṣedhena
                  tadaṅgabhūtāvyabhicāritālvādisaṃyogasyāpi pratiṣiddhatvena doṣasya vidyamānatvād bhavaty
                  eva prāyaścittam |
               </p>
               	  
               <p>cared vratam ahatvāpi ghātārthaṃ cet samāgataḥ | (YDh 3.252)</p>
               	  
               <p>iti, yathā hananapratiṣedhena tadaṅgabhūtādhyavasāyāder api pratiṣiddhatvāt prāyaścittavidhānam
                  | yat tu <span class="red">baudhāyanīyam</span> <q class="blue">traimāsikam amatyā surāpāne kṛcchrābdapādaṃ caritvā punar upanayanam</q> (BDh 2.1.19) iti, yac ca <span class="red">yāmyam</span>,
               </p>
               	  
               <p><q class="blue">surāṃ pītvā dvijaṃ hatvā rukmaṃ hṛtvā dvijanmanaḥ |<br />
                     	  saṃyogaṃ patitair gatvā dvijaś cāndrāyaṇaṃ caret ||</q> iti |
               </p>
               	  
               <p>yad api <span class="red">bārhaspatyam</span>,
               </p>
               	  
               <p><q class="blue">gauḍīṃ mādhvīṃ surāṃ paiṣṭīṃ pītvā vipraḥ samācaret |<br />
                     	  taptakṛcchraṃ parākaṃ ca cāndrāyaṇam anukramāt ||</q> iti |
               </p>
               	  
               <p>tat tritayam apy ananyauṣadhasādhyavyādhyupaśamārthe pāne veditavyam, prāyaścittasyālpatvāt
                  | yadā tu surāsaṃsṛṣṭaṃ śuṣkarasam evānnaṃ bhakṣayati tadā punar upanayanam | yathāha
                  <span class="red">manuḥ</span> |
               </p>
               	  
               <p><q class="blue">ajñānāt prāśya viṇmūtraṃ surāsaṃsṛṣṭam eva ca |<br />
                     	  punaḥ saṃskāram arhanti trayo varṇā dvijātayaḥ ||</q> iti | (MDh 11.151)
               </p>
               	  
               <p>yadā ca śuṣkasurābhāṇḍasthodakaṃ pibati tadā <span class="red">śātātapo</span>ktaṃ kuryāt <q class="blue">surābhāṇḍodakapāne chardanaṃ ghṛtaprāśanam ahorātropavāsaś ca</q> iti | yat tu <span class="red">baudhāyanīyam</span>,
               </p>
               	  
               <p><q class="blue">surāpānasya yo bhāṇḍeṣv apaḥ paryuṣitāḥ pibet |<br />
                     	  śaṅkhapuṣpīvipakvaṃ tu kṣīraṃ sarpiḥ pibet tryaham ||</q> (BDh 2.1.22)
               </p>
               	  
               <p>iti tat paryuṣitatvād adhikam | akāmato 'bhyāse punar <span class="red">manuno</span>ktam (11/149) |
               </p>
               	  
               <p><q class="blue">apaḥ surābhājanasthā madyabhāṇḍasthitās tathā |<br />
                     	  pañcarātraṃ pibet pītvā śaṅkhapuṣpīśṛtaṃ payaḥ ||</q> iti | (MDh 11.148)
               </p>
               	  
               <p>yat tu <span class="red">viṣṇū</span>ktam, <q class="blue">apaḥ surābhājanasthāḥ pītvā saptarātraṃ śaṅkhapuṣpīśṛtaṃ payaḥ pibet</q> iti, tan matipūrvakapāne | jñānato 'bhyāse tu <span class="red">bṛhadyama</span> āha |
               </p>
               	  
               <p><q class="blue">surābhāṇḍasthitaṃ toyaṃ yadi kaścit pibed dvijaḥ |<br />
                     	  sa dvādaśāhaṃ kṣīreṇa pibed brāhmīṃ suvarcalām ||</q> iti |
               </p>
               	  
               <p>surāpasya mukhagandhāghrāṇe tu <span class="red">mānavam,</span></p>
               	  
               <p><q class="blue">brāhmaṇas tu surāpasya gandham āghrāya somapaḥ |<br />
                     	  prāṇān apsu trir āyamya ghṛtaṃ prāśya viśudhyati ||</q> (MDh 11.150)
               </p>
               	  
               <p>iti, tat somayājina evāmatipūrve | matipūrve tu dviguṇam | apītasomasya tu kalpyam
                  | sākṣāt surāgandhāghrāṇasya tu <q class="blue">ghrātir aghreyamadyayoḥ</q> iti jātibhraṃśakaratvāt,
               </p>
               	  
               <p><q class="blue">jātibhraṃśakaraṃ karma kṛtvānyatamam icchayā |<br />
                     	  caret sāṃtapanaṃ kṛcchraṃ prājāpatyam anicchayā ||</q> (MDh 11.125)
               </p>
               	  
               <p>iti <span class="red">manū</span>ktaṃ draṣṭavyam || 3.254 ||
               </p>
               
               	  
               <p class="italic">evaṃ mukhyasurāpāne prāyaścittam uktvā, madyapāne prāyaścittam āha |</p>
               
               	  
               <p id="YDh_3.255" class="bold">
                  	    ajñānāt tu surāṃ pītvā reto viṇmūtram eva ca |<br />
                  	    punaḥ saṃskāram arhanti trayo varṇā dvijātayaḥ ||
                  	   <span class="ref">YDh_3.255</span></p>
               
               	  
               <p>yaḥ punar ajñānād udakabuddhyā surāṃ madyaṃ brāhmaṇaḥ pibati, ye ca brāhmaṇādayo reto
                  viṇmūtrāṇi prāśnanti, te trayo 'pi dvijātayo varṇās taptakṛcchrapūrvakaṃ punarupanayanaṃ
                  prāyaścittam arhanti | atra madyapāne yo 'yaṃ punaḥsaṃskāraḥ sa brāhmaṇasyaiva, kṣatriyaviśos
                  tadabhyanujñānasya darśitatvāt | surāśabdaś cātra madyaparaḥ, prāyaścittasyātilaghutvāt,
                  ajñānato mukhyasurāpāne dvādaśavārṣikasya vihitatvāc ca | ata eva <span class="red">gautamen</span>atra madyaśabdaḥ prayuktaḥ: <q class="blue">amatyā madyapāne payo ghṛṭam udakaṃ vā tryahaṃ taptāni pibet sa taptakṛcchras tato
                     'sya saṃskāro mūtrapurīṣakuṇaparetasāṇ prāśane ca</q> iti (GDh 13.2) | yad apy asminn eva viṣaye <span class="red">manun</span>oktam,
               </p>
               	  
               <p><q class="blue">ajñānād vāruṇīṃ pītvā saṃskāreṇa viśudhyati |</q> (MDh 11.147)
               </p>
               	  
               <p>iti, tad api taptakṛcchrapūrvakam eva, <span class="red">gautama</span>vākyānurodhāt | punaḥsaṃskāraś ca punarupanayanam | tac ca <span class="red">āśvalāyanā</span>dyuktakrameṇa kartavyam | yathoktam: <q class="blue">athopetapūrvasya kṛtākṛtaṃ keśvapanaṃ meghājananaṃ cāniruktaṃ paridānaṃ kālaś ca tat
                     savitur vṛṇīmaha iti sāvitrīm</q> (ĀśGṛ 1.22.24–29) iti | matipūrvamadyapāne <span class="red">vasiṣṭho</span>ktaṃ draṣṭavyam: <q class="blue">matyā madyapāne tv asurāyāḥ surāyāś cājñāne kṛcchrātikṛcchrau ghṛtaprāśanaṃ punaḥsaṃskāraś
                     ca</q> (VaDh 20.19) iti | cāndrāyaṇaṃ vā <span class="red">śaṅkho</span>ktam: <q class="blue">asurāmadyapāyī cāndrāyaṇaṃ caret</q> iti | mukhamātrapraveśe tu madyasy<span class="red">āpastambīyaṃ</span> ṣaḍrātram:
               </p>
               	  
               <p><q class="blue">abhakṣyāṇām apeyānām alehyānāṃ ca bhakṣāṇe |<br />
                     	  retomūtrapurīṣāṇāṃ prāyaścittaṃ kathaṃ bhavet |<br />
                     	  padmodumbarabilvānāṃ palāśasya kuśasya ca |<br />
                     	  eteṣām udakaṃ pītvā ṣaḍrātreṇa viśudhyati ||</q> iti |
               </p>
               	  
               <p>etac ca tālādimadyaviṣayam | gauḍīmādhvyoḥ punar ajñānataḥ pāne <q class="blue">asurāyāḥ surāyāś cājñānataḥ</q> (VaDh 20.19) iti <span class="red">vasiṣṭho</span>ktaḥ kṛcchrātikṛcchrasahitaḥ punaḥsaṃskāro ghṛtaprāśaś ca draṣṭavyaḥ | tayor matipūrvapāne
                  tu <q class="blue">piṇyākaṃ vā kaṇān vā</q> iti traivārṣikam | kāmatas tu tatpānābhyāse <q class="blue">abhyāse tu surāyā agnivarṇāṃ surāṃ piben maraṇātpūto bhavati</q> (VaDh 20.22) iti <span class="red">vāsiṣṭham</span> maraṇāntikaṃ draṣṭavyam | nātra surāśabdaḥ paiṣṭyabhiprāyaḥ, tasyāḥ sakṛtpāne 'pi
                  maraṇāntikasya darśitatvāt | madyavāsitaśuṣkabhāṇḍasthodakasyājñānataḥ pāne <span class="red">bṛhadyamo</span>ktam |
               </p>
               	  
               <p><q class="blue">madyabhāṇḍasthitaṃ toyaṃ yadi kaścit pibed dvijaḥ |<br />
                     	  kuśamūlavipakvena tryahaṃ kṣīreṇa vartayet ||</q> iti |
               </p>
               	  
               <p>ajñānato 'bhyāse tu <span class="red">vasiṣṭheno</span>ktam:
               </p>
               	  
               <p><q class="blue">madyabhāṇḍasthitaṃ toyaṃ yadi kaścit pibed dvijaḥ |<br />
                     	  padmodumbarabilvānāṃ palāśasya kuśasya ca ||<br />
                     	  eteṣām udakaṃ pītvā trirātreṇa viśudhyati ||</q> iti | (cf. VaDh 20.21)
               </p>
               	  
               <p>jñānataḥ pāne tu <span class="red">viṣṇū</span>ktaṃ <q class="blue">madyabhāṇḍasthitaṃ toyaṃ pītvā pañcarātraṃ śaṅkhapuṣpīśṛtaṃ payaḥ pibet</q> (ViDh 51.23–24) iti | jñānato 'bhyāse tu <span class="red">śaṅkhen</span>oktam: <q class="blue">madyabhāṇḍasthitaṃ toyaṃ pītvā saptarātraṃ gomūtrayāvakaṃ pibet</q> iti || atyantābhāse tu <span class="red">hārīto</span>ktam |
               </p>
               	  
               <p><q class="blue">madyabhāṇḍasthitaṃ toyaṃ yadi kaścit pibed dvijaḥ |<br />
                     	  dvādaśāhaṃ tu payasā pibed brāhmīṃ suvarcalām |</q>| iti |
               </p>
               	  
               <p>eṣu ca vākyeṣu dvijagrahaṇaṃ brāhmaṇābhiprāyam kṣatriyavaiśyayor apratiṣedhād iti
                  darśitaṃ prāk | idaṃ ca gauḍīmādhvībhāṇḍasthajalapānaviṣayaṃ, gurutvāt prāyaścittasya
                  | tālādimadyabhāṇḍodakapāne tu kalpyam || 3.255 ||
               </p>
               
               	  
               <p class="italic">dvijātibhāryāṃ praty āha |</p>
               
               	  
               <p id="YDh_3.256" class="bold">
                  	    patilokaṃ na sā yāti brāhmaṇī yā surāṃ pibet |<br />
                  	    ihaiva sā śunī gṛdhrī sūkarī copajāyate ||
                  	   <span class="ref">YDh_3.256</span></p>
               
               	  
               <p>yā dvijātibhāryā surāṃ pibati sā kṛtapuṇyāpi satī patilokaṃ na yāti kiṃ tv ihaiva
                  loke śvagṛdhrasūkaralakṣitāṃ tiryagyoniṃ krameṇa prāpnoti | brāhmaṇīgrahaṇaṃ cātra
                  <q>tisro varṇānupūrvyeṇa</q> (YDh 1.57) iti nyāyena yasya dvijāter yāvatyo bhāryās tāsām upalakṣaṇam | ata eva <span class="red">manuḥ</span> |
               </p>
               	  
               <p><q class="blue">pataty ardhaṃ śarīrasya yasya bhāryā surāṃ pibet |<br />
                     	  patitārdhaśarīrasya niṣkṛtir na vidhīyate ||</q> iti | (cf. PSm 10.26)
               </p>
               	  
               <p>dharmārthakāmeṣu sahādhikārād dampatyor ekaśarīratvam eva ato yasya dvijāter bhāryā
                  surāṃ pibati tasya bhāryārūpam ardhaṃ śarīraṃ patati | patitasya ca bhāryārūpasyārdhaśarīrasya
                  niṣkṛtir na vidhīyate | tasmād dvijātibhāryayā brāhmaṇyādyayā na surā peyā |
               </p>
               	  
               <p><q class="blue">tasmād brāhmaṇarājanyau vaiśyaś ca na surāṃ pibet |</q> (MDh 11.94)
               </p>
               	  
               <p>iti niṣedhavidhau liṅgasyāvivakṣitatvena varṇatrayabhāryāṇām api pratiṣedhe siddhe,
                  punarvacanaṃ dvijātibhāryāyāḥ śūdrāyā api surāpratiṣedhaprāptyartham | ato dvijātibhāryābhiḥ
                  surāpāne prāyaścittasyārdhaṃ kāryam | śūdrabhāryāyās tu śūdrāyāḥ śūdravad eva na pratiṣedhaḥ
                  | surāpānasameṣu tu niṣiddhabhakṣaṇādiṣu surāpānaprāyaścittārdham ity uktaṃ prāk ||
                  3.256 ||
               </p>
               
               	  
               <p>iti surāpānaprāyaścittaprakaraṇam</p>
               	
            </div>
            	
            <div id="d1e47076">
               	  
               <p class="italic">kramaprāptaṃ suvarṇasteyaprāyaścittam āha |</p>
               
               	  
               <p id="YDh_3.257" class="bold">
                  	    brāhmaṇasvarṇahārī tu rājñe musalam arpayet |<br />
                  	    svakarma khyāpāyaṃs tena hato mukto 'pi vā śuciḥ ||
                  	   <span class="ref">YDh_3.257</span></p>
               
               	  
               <p>brāhmaṇasvāmikaṃ suvarṇaṃ yo 'paharaty asau <q>suvarṇasteyaṃ mayā kṛtam</q> ity evaṃ svakarma khyāpayan rājñe musalaṃ samarpayet | musalasamarpaṇasya dṛṣṭārthatvāt
                  tena musalena rājā taṃ hanyāt | tena rājñā hato mukto vā śuddho bhavati | apaharaṇaśabdena
                  ca samakṣaṃ parokṣaṃ vā balāc cauryeṇa vā krayādisvatvahetuṃ vinā grahaṇam ucyate
                  | <q>musalaṃ samarpatet</q> iti yady api sāmānyenoktaṃ tathāpi tasya hananārthatvāt tatsamarthasyāyomayāder grahaṇam
                  | ata eva <span class="red">manun</span>oktam |
               </p>
               	  
               <p><q class="blue">skandhenādāya musalaṃ lakuṭaṃ vāpi khādiram |<br />
                     	  asṃsi cobhayatas tīkṣṇām āyasaṃ daṇḍam eva vā ||</q> iti || (MDh 8.315)
               </p>
               	  
               <p><span class="red">śaṅkhen</span>āpy atra viśeṣa uktaḥ: <q class="blue">suvarṇastenaḥ prakīrṇakeśa ārdravāsā āyasaṃ musalam ādāya rājānam upatiṣṭed idaṃ mayā
                     pāpaṃ kṛtam anena musalena māṃ ghātayasveti | sa rājñā śiṣṭaḥ san pūto bhavati</q> iti | hananaṃ cāvṛttividhānābhāvāt sakṛd eva kāryam | ata eva <span class="red">manun</span>oktam |
               </p>
               	  
               <p><q class="blue">tato musalam ādāya sakṛd dhanyāt tu taṃ svayam |</q> iti | (MDh 11.101)
               </p>
               	  
               <p>evaṃ sakṛt tāḍanena rājñā hato mṛtaḥ śudhyet, mukto vā maraṇāj jīvann api viśudhyed
                  iti yāvat | tathā ca <span class="red">saṃvarten</span>oktam |
               </p>
               	  
               <p><q class="blue">tato musalam ādāya sakṛd dhanyāt tu taṃ svayam |<br />
                     	  yadi jīvati sa stenas tataḥ steyād viśudhyati |</q> iti |
               </p>
               	  
               <p>yathoktam brāhmaṇavadhe <q class="blue">mṛtakalpaḥ prahārārto jīvann api viśudhyati</q> iti |
               </p>
               	  
               <p><span class="underline">nanu</span> atāḍita eva rājñā muktaḥ stenaḥ śudhyed ity ayam arthaḥ kasmān neṣyate |
               </p>
               	  
               <p><span class="underline">ucyate</span>, <q class="blue">anaghnann enasvī rājā</q> (GDh 12.45) iti <span class="red">gautamīye</span> tāḍanam akurvato rājño doṣābhidhānāt |
               </p>
               	  
               <p><span class="underline">bhavatu</span> rājño doṣas tathāpy atikrāntaniṣedhena rājñā snehādinā muktaḥ stenaḥ kathaṃ na śudhyed
                  iti cet |
               </p>
               	  
               <p><span class="underline">ucyate</span> | evaṃ ca saty akāraṇikā śuddhir āpatet |
               </p>
               	  
               <p><span class="underline">athocyate</span> | mokṣottarakālaṃ dvādaśavārṣikādyanuṣṭhānena śuddhyaṅgīkaraṇān nākāraṇiketi |
               </p>
               	  
               <p><span class="underline">tad apy</span> asundaram, muktaḥ śucir iti mokṣasyaiva śuddhihetutvābhidhānāt | ataḥ prācyeva vyākhyā
                  jyāyasī | mukto vā maraṇāj jīvann api viśudhyed iti yāvat | idaṃ ca maraṇāntikaṃ sārvavarṇikasyāpahartur
                  na tu brāhmaṇasyaiva, brāhmaṇasvarṇahārīti naimittikavākye viśeṣānupādānāt, kṣatriyādīnāṃ
                  ca mahāpātakitvāviśeṣāt, prāyaścittāntarasyānāmnānāc ca | yat punar <span class="red">mānave</span> <q class="blue">suvarṇasteyakṛd vipraḥ</q> (MDh 11.100) iti vipragrahaṇaṃ tan naramātropalakṣaṇam, <q class="blue">prāyaścittīyate naraḥ</q> (MDh 11.44) iti tasyaiva prakṛtatvāt, <q class="blue">brahmahatyā surāpānaṃ steyaṃ gurvaṅganāgamaḥ</q> (MDh 11.55) iti nimittavākye viśeṣānupādānāc ca | tatsāpekṣanaimittikavākye <q class="blue">suvarṇasteyakṛd vipraḥ</q> (MDh 11.100)ty atra śrūyamāṇam apy upalakṣaṇam eva yuktam, yathā <q class="blue">abhyuditeṣṭyāṃ yasya havir</q> iti vākye tandulagrahaṇaṃ havirmātrasya | idaṃ ca rājñā hananaṃ brāhmaṇavyatiriktasya,
               </p>
               	  
               <p><q class="blue">na jātu brāhmaṇaṃ hanyāt sarvapāpeṣv api sthitam |</q> (MDh 8.380)
               </p>
               	  
               <p>iti <span class="red">mānave</span> brāhmaṇavadhasya niṣiddhatvāt | yadi kathaṃcid atikrāntaniṣedhe rājñā hanyate tathāpi
                  śuddho bhavati,
               </p>
               	  
               <p><q class="blue">vadhena śudhyati steno brāhmaṇas tapasaiva vā |</q> MDh 11.101)
               </p>
               	  
               <p>iti brāhmaṇaspāpi vadhena śuddhyabhidhānāt | na ca <q>tapasaiva vā</q> (YDh 1.200) ity evakāreṇa vadhaniṣedhaḥ, tasya kevalatapasāpi śuddhyabhidhānaparatvāt | yadi
                  vadho niṣiddhas tārhi <q>tapasaiva vā</q> iti vikalpābhidhānam anupapannam | na ca daṇḍābhiprāyaṃ vikalpābhidhānam, tasyānirdiṣṭatvāt
                  | kiṃ ca ekārthās tu vikalperan iti nyāyenaikārthānām eva vikalpo vrīhiyavayor iva
                  | na ca daṇḍatapasor ekārthatvam, daṇḍasya damanārthatvāt tapasaś ca pāpakṣayahetutvāt
                  | na ca <q class="blue">vadhena śudhyati stenaḥ</q> (MDh 11.101) iti sāmānyaviṣayeṇa vadhena brāhmaṇas tapasaiva veti viśiṣṭaviṣayasya tapaso vikalpopapattiḥ
                  | na hi bhavati brāhmaṇebhyo dadhi dīyatāṃ takraṃ kauṇḍinyāya veti vikalpas tasmād
                  dvayor api sāmānyaviṣayatvam eva | yad vā kṣatriyasyāpi na niṣedhaḥ, <span class="red">manunā</span> <q class="blue">suvarṇasteyakṛd vipraḥ</q> (MDh 11.100) ity abhidhāya,
               </p>
               	  
               <p><q class="blue">gṛhītvā musalaṃ rājā sakṛd dhanyāt tu taṃ svayam |</q> (MDh 11.101)
               </p>
               	  
               <p>iti sarvanāmnā prakṛtabrāhmaṇaparāmarśenaiva hananavidhānāt, <q class="blue">na jātu brāhmaṇaṃ hanyāt</q> (MDh 8.380) ity asya prāyaścittavyatiriktadaṇḍarūpahananaviṣayatvenāpy upapatteḥ | etac ca maraṇāntikaṃ
                  matipūrvasuvarṇasteyaviṣayam,
               </p>
               	  
               <p><q class="blue">maraṇāntikaṃ hi yat proktaṃ prāyaścittaṃ manīṣibhiḥ |<br />
                     	  tat tu kāmakṛte pāpe vijñeyaṃ nātra saṃśayaḥ ||</q></p>
               	  
               <p>iti <span class="red">madhyamāṅgiraḥ</span>smaraṇāt | atra ca suvarṇaśabdaḥ parimāṇaviśiṣṭahemadravyavacano na jātimātravacanaḥ,
               </p>
               	  
               <p>jālasūryamarīcisthaṃ trasareṇū rajaḥ smṛtam |</p>
               	  
               <p>te 'ṣṭau likṣā tu tās tisro rājasarṣapa ucyate ||</p>
               	  
               <p>gauras tu te trayaḥ ṣaḍbhir yavo māṣas tu te trayaḥ |</p>
               	  
               <p>kṛṣṇalaḥ pañca te māṣas te suvarṇas tu ṣoḍaśa || (YDh 1.362–63)</p>
               	  
               <p>iti ṣoḍaśamāṣaparimite hemani suvarṇaśabdasya paribhāṣitatvāt | ato brāhmaṇasuvarṇāpaharaṇaṃ
                  mahāpātakam ityādiprayogeṣu kṛtaparimāṇasyaiva suvarṇasya grahaṇaṃ yuktam, parimāṇakaraṇasya
                  dṛṣṭārthatvāt | na hy adṛṣṭārthaparimāṇasmaraṇam | nāpi lokavyavahārārtham, atatparatvāt
                  smṛtikārapravṛtteḥ | ata evoktaṃ <span class="red">nyāyavidbhiḥ</span> <q class="blue">kāryakāle saṃjñāparibhāṣayor</q> upasthānam iti | tathā nāmāni guṇaphalopabandhenārthavad ity uktaṃ pañcadaśāny ājyānīty
                  atra | na ca daṇḍamātropayogiparimāṇasmaraṇam ity uktam iti yuktam, tāvanmātrārthatve
                  pramāṇābhāvāt | ato 'viśeṣāt sarvaśeṣatvam eva yuktam | kiṃ ca, daṇḍasya damanārthatvād
                  damanasya ca parimāṇaviśeṣam antareṇāpi siddher nātīva parimāṇasmaraṇam upayujyate
                  | śabdaikasamadhigamye tu mahāpātikatvādāv ekāntataḥ smaraṇam upayujyate | ataḥ ṣoḍaśamāṣātmakasuvarṇaparimitahemaharaṇa
                  eva mahāpātakitvaṃ tannimittaṃ maraṇāntikādiprāyaścittavidhānaṃ ca | dvitrādimāṣātmakahemaharaṇaṃ
                  tu kṣatriyādihemaharaṇavad upapātakam eveti yuktam | kiṃ ca | suvarṇān nyūnaparimāṇahemaharaṇe
                  prāyaścittāntaropadeśāt tatparimāṇasyaiva hemno haraṇe maraṇāntikādiprāyaścittam iti
                  yuktam | tathācoktaṃ <span class="red">ṣaṭtriṃśanmate</span> |
               </p>
               	  
               <p><q class="blue">vālāgramātre 'pahṛte prāṇāyāmaṃ samācaret |<br />
                     	  likṣāmātre 'pi ca tathā prāṇāyāmatrayaṃ budhaḥ ||<br />
                     	  rājasarṣapamātre tu prāṇāyāmacatuṣṭayam |<br />
                     	  gāyatryaṣṭasahasraṃ ca japet pāpaviśuddhaye ||<br />
                     	  gaurasarṣapamātre tu sāvitrīṃ vai dinaṃ japet |<br />
                     	  yavamātre suvarṇasya prāyaścittaṃ dinadvayam ||<br />
                     	  suvarṇakṛṣṇalaṃ hy ekam apahṛtya dvijottamaḥ |<br />
                     	  kuryāt sāntapanaṃ kuryāt tatpāpasyāpanuttaye ||<br />
                     	  apahṛtya suvarṇasya māṣāmātraṃ dvijottamaḥ |<br />
                     	  gomūtrayāvakāhāras tribhir māsair viśudhyati ||<br />
                     	  suvarṇasyāpaharaṇe vatsaraṃ yāvakī bhavet |<br />
                     	  ūrdhvaṃ prāṇāntikaṃ jñeyam athavā brahmahavratam ||</q></p>
               	  
               <p>idaṃ ca vatsaraṃ yāvakāśanaṃ kiṃcinnyūnasuvarṇāpahāraviṣayam, suvarṇāpahāre <span class="red">manvādimahāsmṛtiṣu</span> dvādaśavārṣikavidhānāt |
               </p>
               	  
               <p><q class="blue">balād ye kāmakāreṇa gṛhṇanti svaṃ narādhamāḥ |<br />
                     	  teṣāṃ tu balahartṝṇāṃ prāṇāntikam ihocyate ||</q></p>
               	  
               <p>suvarṇaparimāṇād arvāg apīty abhipretam | idaṃ ca steyaprāyaścittam apahṛtadhanaṃ
                  tatsvāmine dattvaiva kāryam,
               </p>
               	  
               <p><q class="blue">steye brahmasvabhūtasya suvarṇādeḥ kṛte punaḥ |<br />
                     	  svāmine 'pahṛtaṃ deyaṃ hartrā tv ekādaśādhikam ||</q></p>
               	  
               <p>iti <span class="red">smaraṇāt</span>, tathā,
               </p>
               	  
               <p><q class="blue">caret sāntapanaṃ kṛcchraṃ tanniryāty ātmaśuddhaye |</q> (MDh 11.165)
               </p>
               	  
               <p>iti <span class="red">manu</span>smaraṇāc ca | daṇḍaprakaraṇe 'py uktam:
               </p>
               	  
               <p><q class="blue">śeṣeṣv ekādaśaguṇaṃ dāpyas tasya ca tad dhanam ||</q> (MDh 8.320) iti |
               </p>
               	  
               <p>yad vātyaśaktyā rājā hantum asamarthas tadā <span class="red">vasiṣṭho</span>ktam draṣṭavyam: <q class="blue">stenaḥ prakīrṇakeśo rājanam abhiyācet | tatas tasmai rājaudumbaraṃ śastraṃ dadyāt
                     tenātmānaṃ pramāpayet | maraṇāt pūto bhavīti vijñāyate</q> (VaDh 20.41) iti | audumbaraṃ tāmramayam | yad api dvitīyaṃ prāyaścittaṃ <span class="red">teno</span>ktam <q class="blue">niṣkālako goghṛtākto gomayāgninā pādaprabhṛtyātmānaṃ pramāpayen maraṇāt pūto bhavatīti
                     vijñāyate</q> (VaDh 20.42) iti, tad api guruśrotriyayāgasthādivipradravyāpahāraviṣayaṃ kṣatriyādyapahartṛviṣayaṃ
                  vā | tatra niṣkālaka iti nirgatakeśaśmaśrulomābhidhīyate | tathāśvamedhādyanuṣṭhānena
                  vā | tathā <span class="red">pracetasā</span> maraṇāntikam abhidhāyoktam:
               </p>
               	  
               <p><q class="blue">iṣṭvā vāśvamedhena gosavena vā viśudhyet |</q> iti |
               </p>
               	  
               <p>etac ca viṭkṣtariyādyapahartṛviṣayam || 3.257 ||</p>
               
               	  
               <p class="italic">prāyaścittāntaram āha |</p>
               
               	  
               <p id="YDh_3.258" class="bold">
                  	    anivedya nṛpe śudhyet surāpavratam ācaran |<br />
                  	    ātmatulyaṃ suvarṇaṃ vā dadyād vā vipratuṣṭikṛt ||
                  	   <span class="ref">YDh_3.258</span></p>
               
               	  
               <p>svīyaṃ steyaṃ rājany anivedya surāpavrataṃ dvādaśavārṣikam ācaran śudhyet | śavaśirodhvāje
                  tatkapāladhāraṇanirākaraṇārthaṃ surāpavratam ity uktam | etac cākāmakāraviṣayam,
               </p>
               	  
               <p><q class="blue">iyaṃ viśuddhir uditā pramāpyākāmato dvijam |</q> (MDh 11.90)
               </p>
               	  
               <p>ity akāmato vihitasyaiva dvādaśavārṣikasyātideśāt |</p>
               	  
               <p><span class="underline">nanu</span> akāmato 'pahāra eva na saṃbhavatīti kathaṃ tadviṣayatvam |
               </p>
               	  
               <p><span class="underline">ucyate</span> | yadā vastraprāntagrathitaṃ suvarṇādikam ajñānād apaharati rajatādidravyāntarabuddhyā
                  vā hṛtvā cānantaram evānyasmai dattaṃ nāśitaṃ vā na punaḥ svāmine pratyarpitaṃ tadā
                  saṃbhavaty evākāmato 'pahāraḥ | yas tu tāmrādikasya rasavedhādyāpāditasuvarṇarūpasyāpahāro
                  na tatredaṃ prāyaścittam, mukhyajātisamavāyābhāvāt | na ca mukhyasādṛśyamātreṇa gauṇe
                  mukhyadharmā bhavanti | yady apīdṛśam evāsuvarṇaṃ suvarṇabhrāntyāpaharati tathāpi
                  nedaṃ prāyaścittam, asuvarṇāpahāritvād eva | na ca <q class="blue">sṛṣṭaś ced brāhmaṇavadhe ahatvāpi</q> (GDh 22.11) itivad atrāpi doṣa iti vācyam, asuvarṇe pravṛttatvād eva | na hy abrāhmaṇaḥ sṛṣṭaś
                  ced ity asya viṣayaḥ | yac cedaṃ <q class="blue">manasā pāpaṃ dhyātvā praṇavapūrvakaṃ vyāhṛtīr manasā japet | vyāhṛtyā prāṇāyāmaṃ trir
                     ācaret | pravṛttau kṛcchraṃ dvādaśarātraṃ caret</q> (cf. VaDh 23.23) iti tad api samyagarthapravṛttiviṣayam | ato nedṛśam ajñānataḥ suvarṇāpahāraḥ
                  prāyaścittasya nimittaṃ kiṃ tu rajatādibuddhyā pūrvokta eva svarṇāpahāraḥ | asminn
                  eva viṣaye yadāpahartātyantamahādhanaḥ tadātmatulitaṃ suvarṇaṃ dadyāt | atha tāvad
                  dhanaṃ nāsti tapaścaryāyāṃ cāśaktas tadā vipratuṣṭikṛd viprasya yāvajjīvaṃ kuṭumbabharaṇaparyāptatayā
                  tuṣṭikaraṃ dhanaṃ dadyāt | yadā tu nirguṇasvāmikaṃ dravyam apaharati tadā <q class="blue">etad eva vrataṃ stenaḥ pādanyūnaṃ samācaret</q> iti <span class="red">vyāseno</span>ktam navavārṣikaṃ draṣṭavyam | yadā punar īdṛśam eva kṣutkṣāmakuṭumbaparirakṣaṇārtham
                  apaharati tadā <span class="red">atri</span>pratipāditaṃ ṣaḍvārṣikaṃ svarjidādiṃ vā kratuṃ kuryāt tīrthayātrāṃ vā,
               </p>
               	  
               <p><q class="blue">ṣaḍabdaṃ vācaret kṛcchraṃ yajed vā kratunā dvijaḥ |<br />
                     	  tīrthāni vā bhramanvidvāṃs tataḥ steyād vimucyate ||</q> iti |
               </p>
               	  
               <p>yadā tv apahārasamanantaram eva <q>hā kaṣṭaṃ mayā kṛtam</q> iti jātānutāpaḥ pratyarpayati tyajati vā tad <span class="red">āpastambīyaṃ</span> caturthakālamitāśanena trivarṣam avasthānam, <span class="red">āṅgirasaṃ</span> vā vajrākhyaṃ traivārṣikaṃ draṣṭavyam |
               </p>
               	  
               <p><span class="underline">nanu</span> pratyarpaṇe tyāge vāpahāradhātvarthasya niṣpannatvāt kathaṃ prāyaścittālpatvam |
                  athāniṣpannas tadā prāyaścittābhāva eva syān, na tu prāyaścittālpatvam |
               </p>
               	  
               <p><span class="underline">maivam</span> | apahārasyopabhogādiphalaparyantatvād upabhogāt prāṅ nivṛttau ca puṣkalasyāpahārārthasyābhāvād
                  yuktam eva prāyaścittālpatvaṃ, pītavānta ivāpeyadravye |
               </p>
               	  
               <p><span class="underline">nanu</span> evaṃ sati caurahastād balād ākṛṣya grahaṇe 'pi tasyopabhogalakṣaṇaphalābhāvāt prāyaścittālpatvaprasaṅgaḥ
                  |
               </p>
               	  
               <p><span class="underline">maivam</span>, tasya tyāge svataḥpravṛttyabhāvāt phalaparyante 'pahāre svataḥpravṛttatvāc ca |
                  yas tu rajatatāmrādisaṃsṛṣṭasuvarṇāpahārī na tatredaṃ laghuprāyaścittam, yataḥ saṃsarge
                  'pi suvarṇatvaṃ nāpaiti, ājyatvam iva pṛṣadājye | atas tatra dvādaśavārṣikam eveti
                  yuktam | atha laghuprāyaścittādi dravyāntaram eveti laghuprāyaścittam ucyate | na
                  tarhi tatra traivārṣikādiviṣayatā asuvarṇatvād eva, kiṃ tūpapātakaprāyaścittam eva
                  | yad apy aparam <span class="red">āpastambo</span>ktam,
               </p>
               	  
               <p><q class="blue">steyaṃ kṛtvā surāṃ pītvā kṛcchraṃ sāṃvatsaraṃ caret |</q></p>
               	  
               <p>|iti, tat suvarṇaparimāṇād arvāṅ māṣāc cādhikaparimāṇadravyaviṣayam | yat tūktaṃ <span class="red">sumantunā</span> <q class="blue">suvarṇasteyī māsaṃ sāvitryāṣṭasahasram ājyāhutīr juhuyāt | pratyahaṃ trirātram upavāsas
                     taptakṛcchreṇa ca pūto bhavati</q> iti, tat pūrvoktamāṣaparimāṇasuvarṇāpahāraprāyaścittena saha vikalpyate | yad apy
                  aparaṃ <span class="red">tenai</span>voktam <q class="blue">suvarṇasteyī dvādaśarātraṃ vāyubhakṣaḥ pūto bhavati</q> iti, tan manasāpahāre pravṛttasya svata evoparatajihīrṣasya veditavyam | atrāpi strībālavṛddhādiṣv
                  apy ardham eva prāyaścittaṃ veditavyam | yāni ca aśvaratnamanuṣyastrībhūdhenuharaṇaṃ
                  <q>tathā</q> ityādinā suvarṇasteyasamatvena pratipāditāni teṣv apy ardham eva kāryam | yat punaś
                  <span class="red">caturviṃśatimata</span>vacanam,
               </p>
               	  
               <p><q class="blue">rūpyaṃ hṛtvā dvijo mohāc carec cāndrāyaṇavratam |<br />
                     	  gadyāṇadaśakād ūrdhvam ā śatād dviguṇaṃ caret ||<br />
                     	  ā sahasrāt tu triguṇam ūrdhvaṃ hemavidhiḥ smṛtaḥ |<br />
                     	  sarveṣāṃ dhātulohānāṃ parākaṃ tu samācaret ||<br />
                     	  dhānyānāṃ haraṇe kṛcchraṃ tilānām aindavaṃ smṛtam ||<br />
                     	  ratnānāṃ haraṇe vipraś carec cāndrāyaṇavratam ||</q> iti |
               </p>
               	  
               <p>tad api gadyāṇasahasrādhikarajataharaṇe suvarṇasteyasamaprāyaścittapratipādanārthaṃ
                  na punas tannivṛttyartham | yad api ratnāpahāre cāndrāyaṇam uktaṃ tad api gadyāṇasahasrād
                  dhīnamūlyaratnāpahāre draṣṭavyam | ūrdhvaṃ punaḥ suvarṇasteyasamam || 3.258 ||
               </p>
               
               	  
               <p>iti suvarṇasteyaprāyaścittaprakaraṇam</p>
               	
            </div>
            	
            <div id="d1e47632">
               	  
               <p class="italic">uddeśakramaprāptaṃ gurutalpiprāyaścittam āha |</p>
               
               	  
               <p id="YDh_3.259" class="bold">
                  	    tapte 'yaḥśayane sārdham āyasyā yoṣitā svapet |<br />
                  	    gṛhītvotkṛtya vṛṣaṇau nairṛtyāṃ cotsṛjet tanum ||
                  	   <span class="ref">YDh_3.259</span></p>
               
               	  
               <p><q>samā vā gurutalpagaḥ</q> (YDh 3.260) iti vakṣyamāṇaślokagataṃ gurutalpagapadam atra saṃbadhyate | tapte 'yaḥśayane yathā
                  maraṇakṣamaṃ bhavati tathā tapte agnivarṇe kṛte kārṣṇāyase śayane ayomayyā strīpratikṛtyā
                  taptayā saha gurutalpagaḥ svapyāt | evaṃ suptvā tanuṃ dehaṃ utsṛjet | mriyeteti yāvat
                  | śayanaṃ ca gurvaṅganāgamanaṃ mayā kṛtam ity evaṃ svakarma vikhyāpya kuryāt, <q class="blue">gurutalpy abhibhāṣyainaḥ</q> (MDh 11.104) iti <span class="red">manu</span>smaraṇāt | tathā striyam āliṅgya kāryam, <q class="blue">gurutalpago mṛnmayīm āyasīṃ vā striyaḥ pratikṛtim agnivarṇāṃ kṛtvā kārṣṇāyasaśayane
                     (ayomayyā strīpratikṛtyā kṛtvā) tām āliṅgya pūto bhavati</q> iti <span class="red">vṛddhahārīta</span>smaraṇāt | tathā muṇḍitalomakeśena ghṛtābhyaktena ca kartavyam, <q class="blue">niṣkālako ghṛtābhyaktas taptāṃ tāṃ sūrmīṃ mṛnmayīṃ vā pariṣvajya maraṇāt pūto bhavatīti
                     vijñāyate</q> (VaDh 20.14) iti <span class="red">vasiṣṭha</span>smaraṇāt | na ca,
               </p>
               	  
               <p><q class="blue">gurutalpy abhibhāṣyainas tapte svapyād ayomaye |<br />
                     	  sūrmīṃ jvalantīṃ svāśliṣyen mṛtyunā sa viśudhyati ||</q> (MDh 11.104)
               </p>
               	  
               <p>iti <span class="red">manu</span>vākyānurodhena taptalohaśayanaṃ taptalohayoṣidāliṅganaṃ ca nirapekṣaṃ prāyaścittadvayam
                  ity āśaṅkanīyam | āyasyā yoṣitā svapet | kutrety ākāṅkṣāyāṃ tapte 'yaḥśayana iti parasparasāpekṣatayaikatvāvagamād
                  ekakalpatvam eva yuktam | atha vā vṛṣaṇau saliṅgau svayam utkṛtya chittvāñjalinā gṛhītvā
                  nairṛtyāṃ dakṣiṇasyāṃ pratīcyāṃ diśi dehapātāntam akuṭilagatir gatvā tanum utsṛjet
                  | yathāha <span class="red">manuḥ</span> |
               </p>
               	  
               <p><q class="blue">svayaṃ vā śiśnavṛṣaṇāv utkṛtyādhāya cāñjalau |<br />
                     	  nairṛtīṃ diśam ātiṣṭhed ā nipātād ajihmagaḥ ||</q> iti | (MDh 11.105)
               </p>
               	  
               <p>gamanaṃ pṛṣṭato 'nīkṣamāṇena kartavyam, <q class="blue">kṣureṇa śiśnavṛṣaṇāv utkṛtyānavekṣamāṇo vrajet</q> iti <span class="red">śaṅkhalikhita</span>smaraṇāt | evaṃ gacchan yatra kuḍyādinā pratibadhyate tatraiva maraṇāntaṃ tiṣthet,
                  <q class="blue">savṛṣaṇaṃ śiśnam utkṛtyāñjalāv ādhāya dakṣiṇābhimukho gacched yatraiva pratihatas
                     tatraiva tiṣṭhed ā pralayāt</q> (VaDh 20.13) iti <span class="red">vasiṣtha</span>smaraṇāt | daṇḍo 'py atrāyam eva | yathāha <span class="red">nāradaḥ</span> |
               </p>
               	  
               <p><q class="blue">āsām anyatamāṃ gacchan gurutalpaga ucyate |<br />
                     	  śiśnasyotkartanāt tatra nānyo daṇḍo vidhīyate ||</q></p>
               	  
               <p>evaṃ daṇḍārtham api liṅgādyutkartanaṃ pāpakṣayārtham api bhavati | idam eva maraṇāntikaṃ
                  daṇḍam abhipretyoktaṃ <span class="red">manunā</span> |
               </p>
               	  
               <p><q class="blue">rājabhir dhṛtadaṇḍās tu kṛtvā pāpāni mānavāḥ |<br />
                     	  nirmalāḥ svargam āyānti santaḥ sukṛtino yathā ||</q> iti | (MDh 8.318)
               </p>
               	  
               <p>dhanadaṇḍena punaḥ prāyaścittaṃ bhavaty eva,</p>
               	  
               <p><q class="blue">prāyaścittaṃ tu kurvāṇāḥ sarve varṇā yathoditam |<br />
                     	  nāṅkyā rājñā lalāṭe syur dāpyās tūttamasāhasam ||</q> (MDh 9.240)
               </p>
               	  
               <p>iti <span class="red">tenai</span>voktatvāt | anayoś ca maraṇāntikayor anyatarānuṣṭhānena gurutalpagaḥ śudhyet | guruśabdaś
                  cātra mukhyayā vṛttyā pitari vartate,
               </p>
               	  
               <p><q class="blue">niṣekādīni karmāṇi yaḥ karoti yathāvidhi |<br />
                     	  saṃbhāvayati cānnena sa vipro gurur ucyate ||</q> (MDh 2.142)
               </p>
               	  
               <p>iti <span class="red">manunā</span> gurutvapratipādanapare vākye niṣekādikartur janakasyaiva gurutvābhidhānāt | <span class="red">yogīśvareṇa</span> ca niṣekādikarmābhiprāyeṇoktam: <q>sa gururyaḥ kriyāṃ kṛtvā vedam asmai prayacchati</q> (YDh 1.34) iti |
               </p>
               	  
               <p><span class="underline">nanu</span> guruśabdasyānyatrāpi prayogo dṛśyate: <q class="blue">upanīya guruḥ śiṣyam</q> (MDh 2.69)ityādinācārye <q class="blue">svalpaṃ vā bahu vā yasya śrutasyopakaroti yaḥ | tam apīha guruṃ vidyāt</q> (MDh 2.149) ity upādhyāye | <span class="red">vyāsen</span>āpy atra prayogo darśitaḥ: <q class="blue">guravo mātṛpitṛpatyāryavidyādātṛjyeṣṭhabhrātara ṛtvijo bhayatrātānnadātā ca</q> iti | na cānekārthakalpanādoṣaḥ, guruśabdasya pravṛttinimittabhūtāyāḥ pūjārhatāyāḥ
                  sarvatrānusyūteḥ | darśitaṃ ca tasyāḥ pravṛttinimittatvaṃ <span class="red">yogīśvareṇa</span> <q>ete mānyā yathāpūrvam ebhyo mātā garīyasī</q> iti (YDh 1.35) <q>mānyāḥ</q> ity upakramya garīyasīty upasaṃhāraṃ kurvatā | na ca,
               </p>
               	  
               <p><q class="blue">upādhyāyād daśācārya ācāryāṇāṃ śataṃ pitā |</q> (MDh 2.145)
               </p>
               	  
               <p>ity upādhyāyād adhikācāryāt pitur atiśayitatvavacanāt sa eva mukhya iti vācyam, ācārye
                  'py atiśayitatvasyāviśiṣṭatvāt,
               </p>
               	  
               <p><q class="blue">utpādakabrahmadātror garīyān brahmadaḥ pitā |</q> iti | (MDh 2.146)
               </p>
               	  
               <p><span class="red">gautamen</span>āpy uktam <q class="blue">ācāryaḥ śreṣṭho gurūṇām</q> iti (GDh 2.50) | kiṃ ca yady atiśayitatvamātreṇa mukhyatvam ucyate, tarhi sahasram iti vacanān mātur
                  eva gurutvaṃ syāt | tasmāt sarve guravas, tatpatnīgamanaṃ gurvaṅganāgamanam iti yuktam
                  |
               </p>
               	  
               <p><span class="underline">ucyate</span> | <q class="blue">niṣekādīni</q> iti <span class="red">manu</span>vacanaṃ niṣekādikartur janakasya gurutvapratipādanaparam ananyaparatvāt | yat punar
                  <span class="red">vyāsagautama</span>vacanaṃ, tat paricaryāpūjādividhiśeṣatayā stutyarthatvenānyaparam | ato gurutvapratipādanaparān
                  niṣekādīti <span class="red">manu</span>vacanāt pitur eva mukhyaṃ gurutvam iti sthitam | ata eva <span class="red">vasiṣṭhena</span> <q class="blue">ācāryaputraśiṣyabhāryāsu caivam</q> (VaDh 20.15) ity ācāryadāreṣv ātideśikaṃ gurutalpaprāyaścittam uktam | tathā <span class="red">jātūkarṇyā</span>dibhir apy uktam:
               </p>
               	  
               <p><q class="blue">ācāryādes tu bhāryāsu gurutalpavrataṃ caret |</q></p>
               	  
               <p>ityādi | ācāryāder muhkyagurutve tūpadeśata eva vrataprāpter atideśo 'narthaka eva
                  syāt | kiṃ ca <span class="red">saṃvartena</span> spaṣṭam eva pitṛdāragrahaṇaṃ kṛtam |
               </p>
               	  
               <p><q class="blue">pitṛdārān samāruhya mātṛvarjyaṃ narādhamaḥ |</q> iti |
               </p>
               	  
               <p><span class="red">ṣaṭriṃśanmate</span> 'pi |
               </p>
               	  
               <p><q class="blue">pitṛbhāryāṃ tu vijñāya savarṇāṃ yo 'dhigacchati |</q> iti |
               </p>
               	  
               <p>ato 'pi niṣekādikartā pitaiva mukhyo guruḥ | tac ca gurutvaṃ varṇacatuṣṭaye 'py aviśiṣṭam,
                  niṣekādikartṛtvasyāviśeṣāt | ataḥ <q class="blue">sa vipro gurur ucyate</q> iti vipragrahaṇam upalakṣaṇam | ataḥ pitṛpatnīgamanam eva mahāpātakam | gamanaṃ ca
                  caramadhātuvisargaparyantaṃ kathyate | atas tato 'rvāṅ nivṛttau na mahāpātakitvam
                  | tatra cedaṃ <q>tapte 'yaḥśayane sārdham āyasyā</q> ityādyuktaṃ maraṇāntikaṃ prāyaścittadvayam | tac ca jananyām akāmakṛte, tatsapatnyāṃ
                  tu savarṇāyām uttamavaṛnāyāṃ ca kāmakṛte draṣṭavyam,
               </p>
               	  
               <p><q class="blue">pitṛbhāryāṃ tu vijñāya savarṇāṃ yo 'dhigacchati |<br />
                     	  jananīṃ cāpy avijñāya nāmṛtaḥ śuddhim āpnuyāt ||</q></p>
               	  
               <p>iti <span class="red">ṣaṭtriṃśanmate</span> 'bhidhānāt | jananyāṃ tu kāmakṛte <span class="red">vāsiṣṭhaṃ</span> <q class="blue">niṣkālako ghṛtābhyakto gomayāgninā pādaprabhṛtyātmānam avadāhayet</q> (VaDh 20.14) iti draṣṭavyam | akāmato 'bhyāse 'py etad eva |
               </p>
               	  
               <p><span class="underline">nanu</span> ca,
               </p>
               	  
               <p>mātuḥ sapatnīṃ bhaginīm ācāryatanayāṃ tathā |</p>
               	  
               <p>ācāryapatnīṃ svasutāṃ gacchaṃs tu gurutalpagaḥ || (YDh 3.232–33)</p>
               	  
               <p>ity atideśābhidhānān mātṛsapatnīgamane tv aupadeśikaṃ prāyaścittam ayuktam |</p>
               	  
               <p><span class="underline">ucyate</span> | <q class="blue">pitṛbhāryāṃ savarṇām</q> ity asmād eva vacanāt savarṇagrahaṇād dhīnavarṇasapatnīviṣayam idam ātideśikam iti
                  na virodhaḥ | idaṃ ca mukhyasyaiva putrasya | itareṣāṃ punaḥ putrakāryakaratvam eva
                  na putratvam | yathāha <span class="red">manuḥ</span> |
               </p>
               	  
               <p><q class="blue">kṣetrajādīn sutān etān ekādaśa yathocitān |<br />
                     	  putrapratinidhīn āhuḥ kriyālopān manīṣiṇaḥ ||</q> iti | (MDh 9.180)
               </p>
               	  
               <p>tatrobhayecchātaḥ pravṛttau <q>tapte 'yaḥśayane</q> iti prathamaṃ prāyaścittam | svena protsāhane tu <q>gṛhītvotkṛtya vṛṣaṇau</q> iti dvitīyam, anubandhātiśayane prāyaścittagurutvasyoktatvāt | tayā protsāhitasya
                  tu <span class="red">mānavaṃ</span> taptalohaśayanajvalatsūrmyāliṅganayor anyataraṃ draṣṭavyam | yat tu <span class="red">śaṅkhena</span> dvādaśavārṣikam uktam,
               </p>
               	  
               <p><q class="blue">adhaḥśāyī jaṭādhārī parṇamūlaphalāśanaḥ |<br />
                     	  ekakālaṃ samaśnīta varṣe tu dvādaśe gate ||<br />
                     	  rukmasteyī surāpaś ca brahmahā gurutalpagaḥ |<br />
                     	  vratenaitena śudhyanti mahāpātakinas tv ime ||</q> iti
               </p>
               	  
               <p>tat samavarṇottamavarṇapitṛdāragamane akāmakṛte vā draṣṭavyam | tatraiva kāmataḥ pravṛttasya
                  retaḥsekād arvāṅ nivṛttau ṣaḍvārṣikam | akāmatas tu traivārṣikam, jananyāṃ tu kāmataḥ
                  pravṛttasya retaḥsekāt prāṅ nivṛttau dvādaśavārṣikam, akāmatas tu ṣaḍvārṣikam, iti
                  kalpyam | yat tu <span class="red">saṃvartena</span>,
               </p>
               	  
               <p><q class="blue">pitṛdārān samāruhya mātṛvarjyaṃ narādhamaḥ |</q></p>
               	  
               <p>ityādinā samārohaṇamātre taptakṛcchra uktaḥ, sa hīnavarṇagurudāreṣu retaḥsekād arvāg
                  draṣṭavyaḥ || 3.259 ||
               </p>
               
               	  
               <p class="italic">prāyaścittāntaram āha |</p>
               
               	  
               <p id="YDh_3.260" class="bold">
                  	    prājāpatyaṃ caret kṛcchraṃ samā vā gurutalpagaḥ |<br />
                  	    cāndrāyaṇaṃ vā trīn māsān abhyased vedasaṃhitām ||
                  	   <span class="ref">YDh_3.260</span></p>
               
               	  
               <p>atha vā prājāpatyaṃ kṛcchraṃ vakṣyamāṇalakṣaṇaṃ samāḥ varṣatrayaṃ caret | etac ca
                  brāhmaṇīputrasya śūdrajātīyagurubhāryāgamane matipūrve draṣṭavyam | yadā tu gurupatnīṃ
                  savarṇāṃ vyabhicāriṇīm abuddhipūrvaṃ gacchati, tadā vedajapasahitaṃ cāndrāyaṇatrayaṃ
                  kuryāt | tatraiva kāmataḥ pravṛttāv <span class="red">auśanasaṃ</span>: <q class="blue">gurutalpābhigāmī saṃvatsaraṃ brahmahavrataṃ ṣaṇmāsān vā taptakṛcchraṃ caret</q> iti | kṣatriyāgamane tu matipūrve <span class="red">yājñavalkyīyaṃ</span>,
               </p>
               	  
               <p>mātuḥ sapatnīṃ bhaginīm ācāryatanayāṃ tathā | (YDh 3.232)</p>
               	  
               <p>iti gurutalpavratātideśān navavārṣikam | idaṃ cātideśikaṃ savarṇagurubhāryāgamanaviṣayaṃ
                  na bhavati, tatra kāmato maraṇāntikasyākāmato dvādaśavārṣikasya vihitatvāt | ataḥ
                  kṣatriyādiviṣayam eveti yuktam | tatraiva kāmato 'bhyāse maraṇāntikam,
               </p>
               	  
               <p><q class="blue">matyā gatvā punar bhāryāṃ guroḥ kṣatrasutāṃ dvijaḥ |<br />
                     	  aṇḍābhyāṃ rahitaṃ liṅgam utkṛtya sa ṃṛtaḥ śuciḥ ||</q></p>
               	  
               <p>iti <span class="red">kaṇva</span>smaraṇāt | atraiva viṣaye prāyaścittaṃ yadā na cikīrṣati, tadā
               </p>
               	  
               <p>chittvā liṅgaṃ vadhas tasya sakāmāyāḥ striyās tathā | (YDh 3.233)</p>
               	  
               <p>iti <span class="red">yājñavalkyīyo</span> vadhadaṇḍaḥ prāyaścittasthāne draṣṭavyaḥ | vaiśyāyāṃ tu gurubhāryāyāṃ kāmato gamane
                  ṣaḍvārṣikam | ata eva <span class="red">smṛtyantaram</span> <q class="blue">brāhmaṇīputrasya kṣatriyāyāṃ mātari gamane pādahānyā dvādaśavārṣikam | evam anyavarṇāsv
                     api</q> | ayam arthaḥ | brāhmaṇīputrasya kṣatriyāyāṃ mātuḥ sapatnyāṃ gamane pādanyūnaṃ dvādaśavārṣikaṃ
                  yāvat, tasyaiva tathābhūtāyāṃ vaiśyāyāṃ ṣaḍvārṣikam, śūdrāyāṃ tu traivārṣikaṃ prāyaścittam
                  iti | evaṃ kṣatriyāputrasya vaiśyāyāṃ mātari navavārṣikam, śūdrāyāṃ tu ṣaḍvārṣikam
                  | evam eva vaiśyāputrasyāpīti | vaiśyāyāṃ tu kāmato 'bhyāse maraṇāntikam eva,
               </p>
               	  
               <p><q class="blue">guror bhāryāṃ tu yo vaiśyāṃ matyā gacchet punaḥ punaḥ |<br />
                     	  liṅgāgraṃ chedayitvā tu tataḥ śudhyet sa kilbiṣāt ||</q></p>
               	  
               <p>iti <span class="red">laugākṣi</span>smaraṇāt | śūdrāyāṃ tu kāmato 'bhyāse dvādaśavārṣikam,
               </p>
               	  
               <p><q class="blue">punaḥ śūdrāṃ guror gatvā buddhyā vipraḥ samāhitaḥ |<br />
                     	  brahmacaryam aduṣṭātmā saṃcared dvādaśābdikam ||</q></p>
               	  
               <p>ity <span class="red">upamanyu</span>smaraṇāt | kṣatriyāyāṃ tu gurubhāryāyām abuddhipūrvagamane <span class="red">yamo</span>ktaṃ traivārṣikam aṣṭamakālāśanaṃ draṣṭavyam:
               </p>
               	  
               <p><q class="blue">kāle 'ṣṭame vā bhuñjāno brahmacārī sadā vratī |<br />
                     	  sthānāsanābhyāṃ viharaṃs trir ahno 'bhyupayann apaḥ |<br />
                     	  adhaḥśāyī tribhir varṣais tad apoheta pātakam ||</q> iti |
               </p>
               	  
               <p>atraivābhyāse <span class="red">jātūkarṇyo</span>ktam:
               </p>
               	  
               <p><q class="blue">guroḥ kṣatrasutāṃ bhāryāṃ punar gatvā tv akāmataḥ |<br />
                     	  aṇḍamātraṃ samutkṛtya śudhyej jīvan mṛto 'pi vā ||</q> iti |
               </p>
               	  
               <p>vaiśyāyāṃ tv akāmato gamane <q>prājāpatyaṃ caret kṛcchram</q> (YDh 3.260) ity etad eva <span class="red">yājñavalkyīyam</span> | tathā ca vṛddhamanuḥ |
               </p>
               	  
               <p><q class="blue">gamane gurubhāryāyāḥ pitṛbhāryāgame tathā |<br />
                     	  abdatrayam akāmāt tu kṛcchraṃ nityaṃ samācaret ||</q> iti |
               </p>
               	  
               <p>tatraivābhyāse <span class="red">hārīto</span>ktaṃ maraṇāntikaṃ brahmacaryam |
               </p>
               	  
               <p><q class="blue">abhyasya vipro vaiśyāyāṃ guror ajñānamohitaḥ |<br />
                     	  ṣaḍaṅgaṃ brahmacaryaṃ ca sa cared yāvad āyuṣam ||</q> iti |
               </p>
               	  
               <p>gurubhāryāyāṃ śūdrāyāṃ tv amatipūrve <span class="red">mānavam</span> |
               </p>
               	  
               <p><q class="blue">khaṭvāṅgī cīravāsā vā śmaśrulo vijane vane |<br />
                     	  prājāpatyaṃ caret kṛcchram abdam ekaṃ samāhitaḥ ||</q> iti | (MDh 11.106)
               </p>
               	  
               <p>atha vā <q class="blue">gurudārābhigāmī saṃvatsaraṃ kaṇṭakinīṃ śākhāṃ pariṣvajyādhaḥśāyī triṣavaṇī bhaikṣāhārḥ
                     pūto bhavati</q> iti <span class="red">sumantū</span>ktaṃ kuryāt | tatraivābhyāse <span class="red">mānavam</span> |
               </p>
               	  
               <p><q class="blue">cāndrāyaṇaṃ vā trīn māsān abhyasyen niyatendriyaḥ |</q> iti | (MDh 11.107)
               </p>
               	  
               <p>kṣatriyāyāṃ kāmataḥ pravṛttasya retaḥsekād arvāṅ nivṛttau <span class="red">vyāghro</span>ktam |
               </p>
               	  
               <p><q class="blue">kṛcchraṃ caivātikṛcchraṃ ca tathā kṛcchrātikṛcchrakam |<br />
                     	  caren māsatrayaṃ vipraḥ kṣatriyāgamane guroḥ ||</q> iti |
               </p>
               	  
               <p>atreyaṃ vyavasthā | tayā protsāhitasya traimāsikaṃ prājāpatyacaraṇam | ubhayecchātaḥ
                  pravṛttasyātikṛcchracaraṇaṃ tāvad eva | svena protsāhitāyāṃ punaḥ kṛcchrātikṛcchrānuṣṭhānaṃ
                  ca tāvad eveti | tatraiva kāmataḥ pravṛttasya retaḥsekāt pūrvaṃ <span class="red">kaṇvo</span>ktaṃ draṣṭavyam |
               </p>
               	  
               <p><q class="blue">cāndrāyaṇaṃ taptakṛcchram atikṛcchraṃ tathaiva ca |<br />
                     	  sakṛd gatvā gurorbhāryām ajñānāt kṣatriyāṃ dvijaḥ ||</q> iti |
               </p>
               	  
               <p>tayā protsāhitasyātikṛcchraḥ | ubhayecchātaḥ pravṛttasya taptakṛcchraḥ | svena protsāhitāyāṃ
                  tu cāndrāyāṇam | vaiśyāyāṃ kāmataḥ pravṛttasya retaḥsekāt pūrvaṃ nivṛttau <span class="red">kaṇvo</span>ktam |
               </p>
               	  
               <p><q class="blue">taptakṛcchraṃ parākaṃ ca tathā sāntapanaṃ guroḥ |<br />
                     	  bhāryāṃ vaiśyāṃ sakṛd gatvā buddhyā māsaṃ cared dvijaḥ ||</q> iti
               </p>
               	  
               <p>atrobhayor icchātaḥ pravṛttau taptakṛcchraḥ | svena protsāhitāyāṃ parākaḥ | tayā protsāhitasya
                  sāntapanam | tatraivākāmataḥ pravṛttasya <span class="red">prajāpatir</span> āha |
               </p>
               	  
               <p><q class="blue">pañcarātraṃ tu nāśnīyāt saptāṣṭau vā tathaiva ca |<br />
                     	  vaiśyāṃ bhāryāṃ guror gatvā sakṛd ajñānato dvijaḥ ||</q> iti |
               </p>
               	  
               <p>tayā protsāhitasya tu pañcarātram | ubhayecchātaḥ pravṛttau saptarātram | svena protsāhitāyām
                  aṣṭarātram | śūdrāyāṃ tu kāmataḥ pravṛttasya retaḥsekāt pūrvaṃ nivṛttau <span class="red">jābālir</span> āha |
               </p>
               	  
               <p><q class="blue">atikṛcchraṃ taptakṛcchraṃ parākaṃ vā tathaiva ca |<br />
                     	  guroḥ śūdrāṃ sakṛd gatvā buddyā vipraḥ samācaret ||</q> iti |
               </p>
               	  
               <p>tayā protsāhitasyātikṛcchraḥ | ubhayecchātaḥ pravṛttau taptakṛcchraḥ | svena protsāhitāyāṃ
                  parākaḥ | tatraivākāmataḥ pravṛttasya <span class="red">dairghatamasam</span> |
               </p>
               	  
               <p><q class="blue">prājāpatyaṃ sāntapanaṃ saptarātropavāsakam |<br />
                     	  guroḥ śūdrāṃ sakṛd gatvā cared vipraḥ samāhitaḥ ||</q> iti |
               </p>
               	  
               <p>tayā protsāhitasya prājāpatyam | ubhayecchātaḥ pravṛttau sāntapanam | svena protsāhitāyāṃ
                  saptarātropavāsa iti | anayaiva diśānyeṣām api <span class="red">smṛtivacasāṃ</span> viṣayavyavasthohanīyā | puruṣavac ca strīṇām apy atra mahāpātakitvam aviśiṣṭam |
                  tathāhi <span class="red">kātyāyanaḥ</span> |
               </p>
               	  
               <p><q class="blue">evaṃ doṣaś ca śuddhiś ca patitānām udāhṛtā |<br />
                     	  strīṇām api prasaktānām eṣa eva vidhiḥ smṛtaḥ ||</q> iti |
               </p>
               	  
               <p>satas tasyā api kāmataḥ pravṛttau maraṇāntikam aviśiṣṭam | ata eva puruṣasya maraṇāntikam
                  uktvā striyā api <span class="red">yogīśvareṇa</span> maraṇāntikaṃ darśitam |
               </p>
               	  
               <p>chittvā liṅgaṃ vadhas tasya sakāmāyāḥ striyās tathā | iti | (YDh 3.233)</p>
               	  
               <p>akāmatas tu <span class="red">manuno</span>ktam |
               </p>
               	  
               <p><q class="blue">etad eva vrataṃ kāryaṃ yoṣitsu patitāsv api |</q> iti | (MDh 11.189)
               </p>
               	  
               <p>dvādaśavārṣikam evārdhakalpanayā kāryam | yāni punar gurutalpasamāni,</p>
               	  
               <p>sakhibhāryākumārīṣu svayoniṣv antyajāsu ca |</p>
               	  
               <p>sagotrāsu sutastrīṣu gurutalpasamaṃ smṛtam || (YDh 3.231)</p>
               	  
               <p>iti pratipāditāni, yāni cātideśaviṣayabhūtāni</p>
               	  
               <p>pituḥ svasāraṃ mātuś ca mātulānīṃ snuṣām api |</p>
               	  
               <p>mātuḥ sapatnīṃ bhaginīm ācāryatanayāṃ tathā ||</p>
               	  
               <p>ācāryapatnīṃ svasutāṃ gacchaṃs tu gurutalpagaḥ || (YDh 232–33)</p>
               	  
               <p>iti pratipāditāni, teṣv ekarātrād ūrdhvam akāmato 'bhyasteṣu yathākrameṇa ṣaḍvārṣikaṃ
                  navavārṣikaṃ ca prāyaścittaṃ vijñeyam | asminn eva viṣaye kāmato 'tyantābhyāse maraṇāntikam
                  | tathā ca <span class="red">bṛhadyamaḥ</span> |
               </p>
               	  
               <p><q class="blue">retaḥ siktvā kumārīṣu svayoniṣv antyajāsu ca |<br />
                     	  sapiṇḍāpatyadāreṣu prāṇatyāgo vidhīyate ||</q> iti |
               </p>
               	  
               <p>antyajāś cātra,</p>
               	  
               <p><q class="blue">caṇḍālaḥ śvapacaḥ kṣattā sūto vaidehikas tathā |<br />
                     	  māgadhāyogavau caiva saptaite 'ntyāvasāyinaḥ ||</q></p>
               	  
               <p>iti <span class="red">madhyamāṅgiro</span>darśitā jñātavyāḥ | na tu <q class="blue">rajakaś carmakāraś ca</q> ityādipratipāditāḥ, teṣu laghuprāyaścittasyoktatvāt || tathā,
               </p>
               	  
               <p><q class="blue">caṇḍālāntyastriyo gatvā bhuktvā ca pratigṛhya ca |<br />
                     	  pataty ajñānato vipro jñānāt sāmyaṃ tu gacchati ||</q> (MDh 11.176)
               </p>
               	  
               <p>iti cāṇḍālādisāmyaṃ pratipādayatā <span class="red">manunā</span>pi kāmato 'tyantābhyāse maraṇāntikaṃ darśitam | tathā hy ajñānataś caṇḍālīgamanābhyāse
                  pataty ataḥ patitaprāyaścittaṃ dvādaśavārṣikaṃ kuryāt | kāmato 'tyantābhyāse caṇḍālaiḥ
                  sāmyaṃ gacchati | ato dvādaśavārṣikādhikaṃ maraṇāntikaṃ kuryāt | etac ca bahukālābhyāsaviṣayam
                  | ekarātrābhyāse tu varṣatrayam | yathāha <span class="red">manuḥ</span> |
               </p>
               	  
               <p><q class="blue">yat karoty ekarātreṇa vṛṣalīsevanād dvijaḥ |<br />
                     	  tad bhaikṣabhuj japan nityaṃ tribhir varṣair vyapohati ||</q> iti | (MDh 11.179)
               </p>
               	  
               <p>atra vṛṣalīśabdena caṇḍālyabhidhīyate,</p>
               	  
               <p><q class="blue">caṇḍālī bandhakī veśyā rajaḥsthā yā ca kanyakā |<br />
                     	  ūḍhā yā ca sagotrā syād vṛṣalyaḥ pañca kīrtitāḥ ||</q></p>
               	  
               <p>iti <span class="red">smṛtyantare</span> caṇḍālyāṃ vṛṣalīśabdaprayogadarśanāt | bandhakī svairiṇī |
               </p>
               	  
               <p><span class="underline">kathaṃ punar</span> atrābhyāsāvagamaḥ |
               </p>
               	  
               <p><span class="underline">ucyate</span> | <q class="blue">yat karoty ekarātreṇa</q> (MDh 11.179) ity atyantasaṃyogāpavargavācinyā smṛtīyāyā darśanāt | ekarātreṇa cātyantasaṃyogo
                  gamanasyābhyāsaṃ vinānupapanna iti gamanābhyāso 'vagamyate | ata evaikarātrād bahukālābhyāsaviṣayaṃ
                  prāguktaṃ dvādaśavarṣādigurutalpavratātideśikaṃ maraṇāntikaṃ ca | yadā punar jñānato
                  'jñānato vā caṇḍālyādyāḥ sakṛd gacchati tadā,
               </p>
               	  
               <p><q class="blue">caṇḍālapulkasānāṃ tu bhuktvā gatvā ca yoṣitam |<br />
                     	  kṛcchrābdam ācarej jñānād ajñānād aindavadvayam ||</q></p>
               	  
               <p>iti <span class="red">yamā</span>dyuktaṃ saṃvatsaraṃ kṛcchrānuṣṭhānaṃ cāndrāyaṇadvayaṃ yathākrameṇa draṣṭavyam | <q class="blue">svayoniṣv antyajāsu ca</q> ity ekavākyasamabhivyāhārād bhaginyādiṣv apīyam eva vyavasthā veditavyā | maraṇāntikaṃ
                  cātrāgnipraveśanam,
               </p>
               	  
               <p><q class="blue">jananyāṃ ca bhaginyāṃ ca svasutāyāṃ tathaiva ca |<br />
                     	  snuṣāyāṃ gamanaṃ caiva vijñeyam atipātakam ||<br />
                     	  atipātakinas tv ete praviśeyur hutāśanam ||</q> iti <span class="red">kātyāyana</span>smaraṇāt | jananyāṃ sakṛd gamane bhaginyādiṣu cāsakṛd gamane agnipraveśa iti draṣṭavyam,
                  mahāpātakasya jananīgamanasya tadatideśaviṣayabhūtātipātakasya bhaginyādigamanasya
                  ca tulyatvāyogāt | yat tu <span class="red">bṛhadyamen</span>oktam,
               </p>
               	  
               <p><q class="blue">cāṇḍālīṃ pulkasīṃ mlecchīṃ snuṣāṃ ca bhaginīṃ sakhīm |<br />
                     	  mātāpitroḥ svasāraṃ ca nikṣiptāṃ śaraṇāgatām ||<br />
                     	  mātulānīṃ pravrajitāṃ svagotrāṃ nṛpayoṣitam |<br />
                     	  śiṣyabhāryāṃ guror bhāryāṃ gatvā cāndrāyaṇaṃ caret ||</q></p>
               	  
               <p>iti, yac c<span class="red">āṅgiro</span>vacanam,
               </p>
               	  
               <p><q class="blue">patitāntyastriyo gatvā bhuktvā ca pratigṛhya ca |<br />
                     	  māsopavāsaṃ kurvīta cāndrāyaṇam athāpi vā ||</q></p>
               	  
               <p>iti, tad ubhayam api gurutalpātideśaviṣayeṣu kāmataḥ pravṛttasya retaḥsekād arvāṅ
                  nivṛttau draṣṭavyam | yad api <span class="red">saṃvarta</span>vacanam,
               </p>
               	  
               <p><q class="blue">bhaginīṃ mātur āptāṃ ca svasāraṃ cānyamātṛjām |<br />
                     	  etā gatvā striyo mohāt taptakṛcchraṃ samācaret ||</q></p>
               	  
               <p>iti tad anantarokta eva viṣaye akāmataḥ pravṛttasya retaḥsekād arvāṅ nivṛttau draṣṭavyam
                  | yadā punar etā evātyantavyabhicāriṇīr gacchati tadāpīdam eva prāyaścittayugalaṃ
                  cāndrāyaṇataptakṛcchrātmakaṃ krameṇa kāmato 'kāmataś ca pravṛttau draṣṭavyam | sādhāraṇastrīṣu
                  tu guruṇopabhuktāsv api gamane gurutalpatvadoṣo nāsti,
               </p>
               	  
               <p><q class="blue">jātyuktaṃ pāradāryaṃ ca kanyādūṣaṇam eva ca |<br />
                     	  sādhāraṇastriyāṃ nāsti gurutalpatvam eva ca ||</q></p>
               	  
               <p>iti <span class="red">vyāghra</span>smaraṇāt | evam anyāny api <span class="red">smṛtivacanāny</span> uccāvacaprāyaścittapratipattiparāṇy anviṣya viṣayavyavasthohanīyā, granthagauravabhayān
                  na likhyante || 3.260 ||
               </p>
               
               	  
               <p>iti gurutalpaprāyaścittaprakaraṇam</p>
               	
            </div>
            	
            <div id="d1e48648">
               	  
               <p class="italic">evaṃ brahmahādimahāpātakiprāyaścittāny abhidhāyāvasaraprāptaṃ tatsaṃsargiprāyaścittam
                  āha |
               </p>
               
               	  
               <p class="bold">ebhis tu saṃvased yo vai vatsaraṃ so 'pi tatsamaḥ | <span class="ref">YDh_3.261ab</span></p>
               
               	  
               <p>ebhiḥ pūrvoktair brahmahādibhir ekaṃ saṃvatsaraṃ yo 'tyantaṃ saṃvasati sahācarati
                  so 'pi tatsamaḥ | yo yena sahācarati sa tadīyam eva prāyaścittaṃ kuryād iti tadīyaprāyaścittātideśārthaṃ
                  tatsamagrahaṇam, na punaḥ pātakitvātideśārtham, tasya <q>yaś ca taiḥ saha saṃvaset</q> (YDh 3.223) ity upadeśata eva siddhatvāt | atra ca saty apy atideśatve kṛtnam eva dvādaśavārṣikaṃ
                  kāryaṃ, sākṣān mahāpātakitvāt saṃsargiṇaḥ | apiśabdān na kevalaṃ mahāpātakisaṃyogī
                  tatsamaḥ kiṃ tv atipātakīpātakyupapātakyādīnāṃ madhye yo yena saha saṃsargaṃ karoti
                  so 'pi tatsama iti tadīyam eva prāyaścittaṃ kuryād iti darśayati | ata eva <span class="red">manunā</span> sakalaṃ prāyaścittajātam abhidhāyābhihitam |
               </p>
               	  
               <p><q class="blue">yo yena patitenaiṣāṃ saṃsargaṃ yāti mānavaḥ |<br />
                     	  sa tasyaiva vrataṃ kuryāt tatsaṃsargaviśuddhaye |</q>| iti | (MDh 11.182)
               </p>
               	  
               <p><span class="red">viṣṇunā</span>pi sāmānyenopapātakyād enasvimātrasaṃṣarge tatprāyaścittabhāktvaṃ darśitam: <q class="blue">pāpātmanā yena saha yaḥ saṃsṛjyate sa tasyaiva vrataṃ kuryāt</q> (ViDh 54.1) iti | ata eva <span class="red">manunā</span> sāmānyenainasvimātrapratiṣedhaḥ kṛtaḥ |
               </p>
               	  
               <p><q class="blue">enasvibhir anirṇiktair nārthaṃ kaṃcit samācaret |</q> iti | (MDh 11.190)
               </p>
               	  
               <p>tathā,</p>
               	  
               <p><q class="blue">na saṃsargaṃ bhajet sadbhiḥ prāyaścitte kṛte sati |</q> (MDh 11.47)
               </p>
               	  
               <p>iti ca | etac ca dvādaśavārṣikādipatitaprāyaścittaṃ buddhipūrvasaṃsargaviṣayam,</p>
               	  
               <p><q class="blue">patitena sahoṣitvā jānan saṃvatsaraṃ naraḥ |<br />
                     	  miśritas tena so 'bdānte svayaṃ ca patito bhavet ||</q></p>
               	  
               <p>iti <span class="red">devala</span>smaraṇāt | ajñānataḥ saṃsarge punar <span class="red">vasiṣṭho</span>ktam: <q class="blue">patitasaṃprayoge tu brāhmena vā yaunena vā srauveṇa vā yās tebhyaḥ sakāśān mātrā upalabdhās
                     tāsāṃ parityāgatas taiś ca na saṃvased udīcīṃ diśaṃ gatvānaśnan saṃhitādhyayanam adhīyānaḥ
                     pūto bhavatīti vijñāyate</q> (VaDh 1.45–46) iti | tathā,
               </p>
               	  
               <p><q class="blue">brahmahā madyapaḥ stenas tathaiva gurutalpagaḥ |<br />
                     	  ete mahāpātakino yaś ca taiḥ saha saṃvaset ||</q> iti |
               </p>
               	  
               <p>tair iti tṛtīyayā sarvanāmaparāmṛṣṭaprakṛtabrahmahādicatuṣṭayasaṃsargiṇa eva mahāpātakitvavacanāt
                  tatsaṃsargiṇo na mahāpātakitvam |
               </p>
               	  
               <p><span class="underline">nanu</span> mahāpātakisaṃsarga eva mahāpātakitve hetur na brahmahādiviśeṣasaṃsargaḥ, tasya vyabhicārāt
                  | ato 'tra brahmahādisaṃsargisaṃsargiṇo 'pi mahāpātakisaṃṣargo vidyata iti tasyāpi
                  mahāpātakitvaṃ syān na ca pratiṣedhaḥ |
               </p>
               	  
               <p><span class="underline">ucyate</span> | syād evaṃ yadi pramāṇāntaragamyaṃ mahāpātakitvaṃ syāt | śabdaikasamadhigamye tu
                  tasminn eva bhavitum arhatīti, tair iti prakṛtaviśeṣaparāmarśinā sarvanāmnā brahmahādiviśeṣasaṃsargasyaiva
                  mahāpātakitvahetutvasyāvagamitatvāt | evaṃ ca sati pratiṣedhābhāvo 'py ahetuḥ prāptyabhāvād
                  eva | ataḥ saṃṣargisaṃsargiṇāṃ dvijātikarmabhyo hānir na bhavati, prāyaścittaṃ tu
                  bhavaty eva | na ca saṃsargisaṃsargiṇaḥ pātityābhāve kathaṃ prāyaścittam iti vācyam,
               </p>
               	  
               <p><q class="blue">enasvibhir anirṇiktair nārthaṃ kaṃcit samācaret |</q> (MDh 11.190)
               </p>
               	  
               <p>iti sāmānyenainasvimātrasaṃsargapratiṣedhena mahāpātakisaṃsargisaṃsargasyāpi pratiṣiddhatvāt,
                  pātityābhāve 'pi yuktam eva prāyaścittam | tac ca pādahīnam |
               </p>
               	  
               <p><q class="blue">yo yena saṃvased varṣaṃ so 'pi tatsamatām iyāt |<br />
                     	  pādahīnaṃ caretso 'pi tasya tasya vrataṃ dvijaḥ ||</q></p>
               	  
               <p>iti <span class="red">vyāso</span>ktaṃ draṣṭavyam | evaṃ caturthapañcamayor api kāmataḥ saṃsargiṇor ardhahīnaṃ tripādonaṃ
                  ca draṣṭavyam | ataḥ sākṣād brahmahādisaṃsargiṇa eva tadīyaprāyaścittādhikāro na saṃsargisaṃsargiṇa
                  iti siddham | atra ca brahmahādiṣu yady api kāmato maraṇāntikam upadiṣṭaṃ tathāpi
                  saṃṣargiṇas tan nātidiśyate, <q class="blue">sa tasyaiva vrataṃ kuryāt</q> iti vratasyaivātideśāt, maraṇasya ca vrataśabdavācyatvābhāvāt | ato 'tra kāmakṛte
                  'pi saṃsarge dvādaśavārṣikam akāmatas tu tad ardham | saṃsargaś ca svanibandhanakarmabhedād
                  anekadhābhidyate | yathāha <span class="red">vṛddhabṛhaspatiḥ</span> |
               </p>
               	  
               <p><q class="blue">ekaśayyāsanaṃ paṅktir bhāṇḍapaṅktyannamiśraṇam |<br />
                     	  yājanādhyāpane yonis tathā ca sahabhojanam ||<br />
                     	  navadhā saṃkaraḥ prokto na kartavyo 'dhamaiḥ saha ||</q> iti |
               </p>
               	  
               <p><span class="red">devalo</span> 'pi |
               </p>
               	  
               <p><q class="blue">saṃlāpasparśaniḥśvāsasahayānāsanāśanāt |<br />
                     	  yājanādhyāpanād yaunāt pāpaṃ saṃkramate nṛṇām ||</q> iti |
               </p>
               	  
               <p>ekaśayyāsanam ekakhaṭvāśayanam ekapaṅktibhojanam ekabhāṇḍapacanam annena miśraṇaṃ
                  saṃsargas tadīyānnabhojanam iti yāvat | yājanaṃ patitasya svasya vā tena | adhyāpanaṃ
                  tasya svasya vā tena | yaunaṃ tasmai kanyādānaṃ tatsakāśād vā kanyāyāḥ pratigrahaḥ
                  | sahabhojanam ekāmatrabhojanam | saṃlāpaḥ saṃbhāṣaṇam | sparśo gātrasaṃmardaḥ | niḥśvāsaḥ
                  patitamukhavāyusaṃparkaḥ | sahayānam ekaturagādyārohaṇam | eteṣāṃ madhye kena karmaṇā
                  kiyatā kālena pātityam ity apekṣāyāṃ <span class="red">bṛhadviṣṇuno</span>ktam: <q class="blue">saṃvatsareṇa patati patitena sahācarann ekayānabhojanāsanaśayanaiḥ yaunasrauvamukhyais
                     tu saṃbandhaiḥ sadya eva</q> iti | atraikabhojanam ekapaṅktibhojanam | ekāmatrabhojane tu sadyaḥpātityam | yājanaṃ
                  yonisaṃbandhaṃ svādhyāyaṃ sahabhojanam,
               </p>
               	  
               <p><q class="blue">yājanaṃ yonisaṃbandhaṃ svādhyāyaṃ sahabhojanam |<br />
                     	  kṛtvā sadyaḥ pataty eva patitena na saṃśayaḥ |</q></p>
               	  
               <p>iti <span class="red">devala</span>smaraṇāt | srauvaśabdena yājanam abhidhīyate | mukhyaśabdena mukhabhavatvenādhyāpanam
                  | yaunasrauvamukhyair iti saty api dvandvanirdeśe pratyekam eva teṣāṃ sadyaḥ patanahetutvam,
                  <q class="blue">yaḥ patitaiḥ saha yaunamukhyasrauvānāṃ saṃbandhānām anyatamaṃ saṃbandhaṃ kuryāt tasyāpy
                     etad eva prāyaścittam</q> iti <span class="red">sumantu</span>smaraṇāt | ekayānādicatuṣṭayasya tu samuditasyaiva patanahetutvam, <q class="blue">ekayānabhojanāsanaśayanaiḥ</q> iti itaretarayuktānāṃ nirdeśāt | pratyekānuṣṭhānasya tu patanahetutvābhāve 'pi doṣahetutvam
                  asty eva,
               </p>
               	  
               <p><q class="blue">āsanāc chayanād yānāt saṃbhāṣāt sahabhojanāt |<br />
                     	  saṃkrāmanti hi pāpāni tailabindur ivāmbhasi ||</q></p>
               	  
               <p>iti <span class="red">parāśāra</span>vacanena nirapekṣāṇām api pāpahetutvāvagamāt | saṃlāpasparśaniḥśvāsānāṃ tu yānādicatuṣṭayenānuṣaṅgikatayā
                  samuccitānām eva patanahetutvaṃ na pṛthagbhūtānām, alpatvāt | pāpahetutvaṃ punar asty
                  eva, <q class="blue">saṃlāpasparśaniḥśvāsa</q> iti <span class="red">devala</span>vacanasya darśitatvāt | ataḥ saṃlāpādirahite sahayānādicatuṣṭaye kṛte pañcamabhāgonaṃ
                  dvādaśavārṣikaṃ prāyaścittaṃ kuryāt | tatsahite tu pūrṇam | evaṃ ca sati <q>ebhis tu saṃvased yo vai vatsaraṃ so 'pi tatsamaḥ</q> iti <span class="red">yogīśvara</span>vacanam api sahayānādicatuṣṭayaparam eva yuktam | yataḥ saṃlāpādīnāṃ pṛthakpātityahetutvaṃ
                  nāsti | ata eva <span class="red">manunā</span>,
               </p>
               	  
               <p><q class="blue">saṃvatsareṇa patati patitena sahācaran |<br />
                     	  yājanādhyāpanād yaunān na tu yānāsanāśanāt ||</q> (MDh 11.181)
               </p>
               	  
               <p>iti yānādicatuṣṭayasyaiva saṃvatsareṇa pātityahetutvam uktam | atrāsanagrahaṇaṃ śayanasyāpy
                  upalakṣaṇam, atra ca <q class="blue">saṃvatsareṇa patati patitena sahācaran</q> (VaDh 1.22) <q class="blue">yānāśanāsanāt</q> (VaDh 1.22) iti vyavahitena saṃbandhaḥ, prāgdarśita<span class="red">viṣṇu</span>vacanānurodhāt, tathā,
               </p>
               	  
               <p><q class="blue">saṃvatsareṇa patati patitena sahācaran |<br />
                     	  bhojanāsanaśayyādi kurvāṇaḥ sārvakālikam ||</q></p>
               	  
               <p>iti <span class="red">devala</span>vacanāc ca | na cānanvayadoṣaḥ, yānāsanāśanādihetor ācarann ācāraṃ kurvann iti bhedavivakṣayā
                  saṃbandhopapatteḥ | yathā etayā punarādheyasaṃmitayeṣṭyeṣṭveti | yad vā ācarann iti
                  śatrā hetvarthasya gamitatvāt | yānāśanāsanād iti dvitīyārthe pañcamī | yājanādhyāpanād
                  yaunā(t sahabhojanā)n na tu saṃvastareṇa patati, kiṃ tu sadya eva prācīnavacananicayānurodhād eva | ato
                  yaunādicatuṣṭayena sadyaḥ patati, yānādicatuṣṭayena tu saṃvatsaraṃ nirantarābhyāseneti
                  yuktaṃ <q>vatsaraṃ so 'pi tatsamaḥ</q> ity atyantasaṃyogavācinyā dvitīyayā darśanād antaritadivasagaṇanā kāryā | yathā ṣaṣṭyadhikaśatatrayadivasavyāpitvaṃ
                  saṃsargasya bhavati tato nyūne tu na patitaprāyaścittaṃ kiṃ tv anyad eva | yathāha
                  <span class="red">parāśaraḥ</span> |
               </p>
               	  
               <p><q class="blue">saṃsargam ācaran vipraḥ patitādiṣv akāmataḥ |<br />
                     	  pañcāhaṃ vā daśāhaṃ vā dvādaśāham athāpi vā |<br />
                     	  māsārdhaṃ māsam ekaṃ vā māsatrayam athāpi vā |<br />
                     	  abdārdham ekam abdaṃ vā bhaved ūrdhvaṃ tu tatsamaḥ ||<br />
                     	  trirātraṃ prathame pakṣe dvitīye kṛcchram ācaran |<br />
                     	  caret sāntapanaṃ kṛcchraṃ tṛtīye pakṣa eva tu |<br />
                     	  caturthe daśarātraṃ syāt parākaḥ pañcame tataḥ |<br />
                     	  ṣaṣṭhe cāndrāyaṇaṃ kuryāt saptame tv aindavadvayam ||<br />
                     	  aṣṭame ca tathā pakṣe ṣaṇmāsān kṛcchram ācaret ||</q> iti |
               </p>
               	  
               <p>kāmataḥ saṃsarge punar viśeṣaḥ <span class="red">smṛtyantare</span> 'bhihitaḥ | <span class="red">sumantuḥ</span>:
               </p>
               	  
               <p><q class="blue">pañcāhe tu caret kṛcchraṃ daśāhe taptakṛcchrakam |<br />
                     	  parākas tv ardhamāse syān māse cāndrāyaṇaṃ caret ||</q> iti |
               </p>
               	  
               <p><q class="blue">māsatraye prakurvīta kṛcchraṃ cāndrāyaṇottaram |<br />
                     	  ṣāṇmāsike tu saṃsarge kṛcchraṃ tv abdārdham ācaret ||<br />
                     	  saṃsarge tv ābdike kuryād abdaṃ cāndrāyaṇaṃ naraḥ ||</q> iti |
               </p>
               	  
               <p>atra cābdike saṃsarge iti kiṃcin nyūna iti draṣṭavyam, pūrṇe tu vatsare <span class="red">manvā</span>dibhir dvādaśavārṣikasmaraṇāt | yat tu <span class="red">bārhaspatyaṃ</span> vacanam,
               </p>
               	  
               <p><q class="blue">ṣāṇmāsike tu saṃsarge yājanādhyāpanādinā |<br />
                     	  ekatrāsanaśayyābhiḥ prāyaścittārdham ācaret ||</q> iti |
               </p>
               	  
               <p>yājanādhyāpanayānaikapātrabhojanānāṃ ṣaṇmāsāt pātityavacanam etad akāmato 'tyantāpadi
                  pañcamahāyajñādiprāye yājane 'ṅgādhyāpane duhitṛbhaginīvyatirikte ca yonisaṃbandhe
                  draṣṭavyam, prakṛṣṭayājanādibhiḥ sadyaḥ pātityasyoktatvāt | etad digavalambanenaiva
                  duhitṛbhaginīsnuṣāgāmyatipātakisaṃsargiṇāṃ kāmato navavārṣikam akāmataḥ sārdhacaturvārṣikaṃ
                  kalpanīyam | sakhipitṛvyadārādigāmipātakisaṃsargiṇāṃ kāmataḥ ṣaḍvārṣikam akāmatas
                  traivārṣikam | athopapātakyādisaṃsargiṇām api kāmatas tadīyam eva traimāsikam akāmato
                  'rdham ity ūhanīyam | puruṣavat striṇām api mahāpātakyādisaṃsargāt pātityam aviśiṣṭam
                  | yathāha <span class="red">śaunakaḥ:</span> <q class="blue">puruṣasya yāni patananimittāni strīṇām api tāny eva | brāhmaṇī hīnavarṇasevāyām adhikaṃ
                     patati</q> iti | atas tāsām api mahāpātakiprabhṛtīnāṃ madhye yena saha saṃsargas tadīyam eva
                  prāyaścittam ardhakṛtyā yojanīyam | evaṃ bālavṛddhāturāṇām api kāmato 'rdham akāmataḥ
                  pādaḥ | tathānupanītasyāpi bālasya kāmataḥ pādo 'kāmatas tadardham ity eṣā dik ||
               </p>
               
               	  
               <p class="italic">patitasaṃsargapratiṣedhena pratiṣiddhasya yaunasaṃbandhasya kvacit pratiprasavam āha
                  |
               </p>
               
               	  
               <p class="bold">kanyāṃ samudvahed eṣāṃ sopavāsām akiṃcanām || <span class="ref">YDh_3.261cd</span></p>
               
               	  
               <p>eṣāṃ patitānāṃ kanyāṃ patitāvasthāyām utpannāṃ sopavāsāṃ kṛtasaṃsargakālocitaprāyaścittām
                  akiṃcanām agṛhītavastrālaṃkārādipitṛdhanām udvahet | <q>kanyāṃ samudvahed</q> iti vadan svayam eva kanyāṃ tyaktapatitasaṃsargāṃ samudvahen na punaḥ patitahastāt
                  pratigṛhṇīyād iti darśayati | evaṃ ca sati patitayaunasaṃsargapratiṣedhavirodho 'pi
                  parihṛto bhavati | ayaṃ cārtho <span class="red">bṛhaddhārītena</span> spaṣṭīkṛtaḥ: <q class="blue">patitasya tu kumārīṃ vivastrām ahorātropoṣitāṃ prātaḥ śuklenāhatena vāsasācchāditāṃ
                     'nāham eteṣāṃ na mamaite' iti trir uccair abhidadhānāṃ tīrthe svagṛhe vodvahet</q> iti | tathā <q>eṣāṃ kanyāṃ samudvahed</q> iti vacanāt, strīvyatiriktatadīyāpatyasya saṃsārgānarhatāṃ darśayati | ata eva <span class="red">vasiṣṭha</span> | <q class="blue">patitenotpannaḥ patito bhavaty anyatra striyāḥ, sā hi paragāminī tām arikthām udvahet</q> (VaDh 13.51–53) iti || 3.261 ||
               </p>
               
               	  
               <p>iti saṃsargaprāyaścittaprakaraṇam</p>
               	
            </div>
            	
            <div id="d1e49076">
               	  
               <p class="italic">niṣiddhasaṃsargaprasaṅgān niṣiddhasaṃsargotpannapratilomavadhe prāyaścittam āha |</p>
               
               	  
               <p class="bold">cāndrāyaṇaṃ caret sarvān avakṛṣṭān nihatya tu | <span class="ref">YDh_3.262ab</span></p>
               
               	  
               <p>avakṛṣṭāḥ sūtamāgadhādayaḥ pratilomotpannās teṣāṃ pratyekaṃ hanane cāndrāyaṇam | tathā
                  ca <span class="red">śaṅkhaḥ:</span> <q class="blue">sarveṣām avakṛṣṭānāṃ vadhe pratyekaṃ cāndrāyaṇam</q> iti | yad v<span class="red">āṅgiras</span>oktam,
               </p>
               	  
               <p><q class="blue">sarvāntyajānāṃ gamane bhojane saṃpramāpaṇe |<br />
                     	  parākeṇa viśuddhiḥ syād ity āṅgirasabhāṣitam ||</q></p>
               	  
               <p>iti parākaṃ kuryāt | tatra kāmataḥ sūtādivadhe cāndrāyaṇam | akāmatas tu sūtavadhe
                  parākaḥ | vaidehakavadhe pādonam | caṇḍālavadhe dvipādaḥ | māgadhavadhe pādonaḥ parākaḥ
                  | kṣattari dvipādaḥ | āyogave ca pādadvayam | anayaiva diśā cāndrāyaṇasyāpi tāratamyaṃ
                  kalpyam | yat tu <span class="red">brahmagarbha</span>vacanam,
               </p>
               	  
               <p><q class="blue">pratilomaprasūtānāṃ strīṇāṃ māsāvadhi smṛtaḥ |<br />
                     	  antaraprabhavānāṃ ca sūtādīnāṃ caturdviṣaṭ ||</q></p>
               	  
               <p>iti, tad āvṛttiviṣayam | tatra sūtavadhe ṣaṇmāsāḥ vaidehakavadhe catvāraḥ caṇḍālavadhe
                  dvāv iti yogyatayānvayaḥ | tathā māgadhavadhe catvāraḥ kṣattari dvaimāsikaṃ ayogave
                  ca dvaimāsikam iti vyavasthā ||
               </p>
               
               	  
               <p class="italic">naimittikavratānāṃ japādisādhyatvād vidyāvirahiṇāṃ ca śūdrādīnāṃ tadanupapatter ājyāvekṣaṇādisādhyeṣv
                  ivāndhānām anadhikāram āśaṅkyāha |
               </p>
               
               	  
               <p class="bold">śūdro 'dhikārahīno 'pi kālenānena śudhyati || <span class="ref">YDh_3.262cd</span></p>
               
               	  
               <p>yady api śūdro japādyadhikārahīnas tathāpy anena dvādaśavārṣikādikālasaṃpādyena vratena
                  śudhyati | śūdragrahaṇaṃ strīṇāṃ pratilomajānāṃ copalakṣaṇam | yady api tasya gāyatryādijapāsaṃbhavas
                  tathāpi namaskāramantrajapo bhavati | ata eva <span class="red">smṛtyantare</span> 'bhihitam: <q class="blue">ucchiṣṭaṃ cāsya bhojanam anujñāto 'sya namaskāro mantraḥ</q> iti | yad vā vacanabalāj japādirahitam eva vrataṃ kuryāt,
               </p>
               	  
               <p><q class="blue">tasmāc chūdraṃ samāsādya sadā dharmapathe sthitam |<br />
                     	  prāyaścittaṃ pradātavyaṃ japahomavivarjitam ||</q></p>
               	  
               <p>ity <span class="red">aṅgiraḥ</span>smaraṇāt | tathāparam api <span class="red">tenai</span>voktam |
               </p>
               	  
               <p><q class="blue">śūdraḥ kālena śudhyeta gobrāhmaṇahite rataḥ |<br />
                     	  dānair vāpy upavāsair vā dvijaśuśrūṣayā tathā ||</q> iti |
               </p>
               	  
               <p>yat tu <span class="red">mānavam</span>,
               </p>
               	  
               <p><q class="blue">na cāsyopadiśed dharmaṃ na cāsya vratam ādiśet |</q> (MDh 4.80)
               </p>
               	  
               <p>iti śūdrasya vratopadeśaniṣedhaparaṃ vacanaṃ, tad anupasannaśūdrābhiprāyam | yad api
                  <span class="red">smṛtyantara</span>vacanaṃ,
               </p>
               	  
               <p><q class="blue">kṛcchrāṇy etāni kāryāṇi sadā varṇatrayeṇa tu |<br />
                     	  kṛcchreṣv eteṣu śūdrasya nādhikāro vidhīyate ||</q></p>
               	  
               <p>iti, tat kāmyakṛcchrābhiprāyam | ataḥ strīśūdrayoḥ pratilomajānāṃ ca traivarṇikavad
                  vratādhikāra iti siddham | yat tu <span class="red">gautam</span>avacanam <q class="blue">pratilomā dharmahīnāḥ</q> (GDh 4.25) iti, tad upanayanādiviśiṣṭadharmābhiprāyam || 3.262 ||
               </p>
               
               	  
               <p>iti pañcamahāpātakaprāyaścittaprakaraṇam</p>
               	
            </div>
            	
            <div id="d1e49212">
               	  
               <p class="italic">mahāpātakādipañcakamadhye mahāpātakātipātakānupātakaprāyaścittāny uktvā, adhunopapātakaprāyaścittāni
                  vyācakṣāṇaḥ pāṭhakramaprāptaṃ govadhaprāyaścittaṃ tāvad āha |
               </p>
               
               	  
               <p id="YDh_3.263" class="bold">
                  	    pañcagavyaṃ pibed goghno māsam āsīta saṃyataḥ |<br />
                  	    goṣṭheśayo go 'nugāmī gopradānena śudhyati ||
                  	   <span class="ref">YDh_3.263</span></p>
               	  
               <p id="YDh_3.264" class="bold">
                  	    kṛcchraṃ caivātikṛcchraṃ ca cared vāpi samāhitaḥ |<br />
                  	    dadyāt trirātraṃ copoṣya vṛṣabhaikādaśās tu gāḥ ||
                  	   <span class="ref">YDh_3.264</span></p>
               
               	  
               <p>gāṃ hantīti goghnaḥ | mūlavibhujāditvāt kapratyayaḥ | asau māsaṃ samāhita āsīta |
                  kiṃ kurvan | pañca ca tāni gavyāni gomūtragomayakṣīradadhighṛtāni yathāvidhi miśritāni
                  piban āhārāntaraparityāgena, bhojanakārye tasya vidhānāt | tathā goṣṭheśayaḥ | prāptaśayanānuvādena
                  goṣṭhavidhānād divā ca svāpapratiṣedhād rātrau gośālāyāṃ śayānaḥ | gā anugacchati
                  tad asya vratam iti go 'nugāmī | vrate ṇiniḥ | ataś ca yāsāṃ goṣṭhe śete sannidhānāt
                  tā eva gāḥ prātar vanaṃ vicarantīr anugacchet | anugacched iti vacanād yadā tā gacchanti
                  tadaiva svayam anugacchet | yadā tu tiṣṭhanty āsate vā tadā paścādgamanasyāśakyakaraṇatvāt
                  svayam api tiṣṭhed āsīta veti gamyate | anugamanavidhānād eva tābhiḥ sāyaṃ goṣṭhaṃ
                  vrajantībhiḥ saha goṣṭhapraveśo 'py arthasiddhaḥ | evaṃ kurvan māsānte gopradānena
                  ekāṃ gāṃ dattvā tāvatā śāstrārthasya saṃpatter gohatyāyāḥ śudhyatīty ekaṃ vratam |
                  māsaṃ gośṭheśayo go 'nugāmīty anuvartate | pañcagavyāhārasya tu nivṛttiḥ kṛcchravidhānād
                  eva | ataś ca māsaṃ nirantaraṃ kṛcchraṃ samāhitaś cared ity aparam | ata eva <span class="red">jābālena</span> māsaprājāpatyasya pṛthak prāyaścittatvam uktam |
               </p>
               	  
               <p><q class="blue">prājāpatyaṃ caren māsaṃ gohantā ced akāmataḥ |<br />
                     	  gohito go 'nugāmī syād gopradānena śudhyati ||</q> iti |
               </p>
               	  
               <p>atikṛcchraṃ vā tathaiva samācared ity anyat | kṛcchrātikṛcchrayor lakṣaṇam uttaratra
                  vakṣyate | atha vā trirātram upavāsaṃ kṛtvā vṛṣabha ekādaśo yāsāṃ gavāṃ tā dadyād
                  iti vratacatuṣṭayam | tatrākāmakṛte jātimātrabrāhmaṇasvāmikagomātravadhe upavāsaṃ
                  kṛtvā vrṣabhaikādaśagodānasahitas trirātropavāso draṣṭavyaḥ, viśiṣṭasvāmikāyā viṣiṣṭaguṇavatyāś
                  ca vadhe guruprāyaścittasya vakṣyamāṇatvāt | kṣatriyasaṃbandhinyās tu tādṛgvidhe vyāpādane
                  māsaṃ pañcagavyāśitvaṃ prathamaṃ prāyaścittam | atra māsapañcagavyāśanasyātisvalpatvān
                  māsopavāsatulyatvam | tataś ca ṣaḍbhiḥ ṣaḍbhir upavāsair ekaikaprājāpatyakalpanayā
                  pañcakṛcchrāṇāṃ pratyāmnāyena pañca dhenavo māsānte ca dīyamānā gaur eketi ṣaṭ dhenavo
                  bhavantīti vṛṣabhaikādaśagodānasahitatrirātravratāl laghīyastvam | kathaṃ punar brāhmaṇagavīnāṃ
                  gurutvam |
               </p>
               	  
               <p><q class="blue">vedabrāhmaṇarājñāṃ tu vijñeyaṃ dravyam uttamam |</q></p>
               	  
               <p>iti <span class="red">nāradena</span> (NSm 14.13) taddravyasyottamatvābhidhānāt, <q class="blue">goṣu brāhmaṇasaṃsthāsu</q> (NSm 19.40) iti daṇḍabhūyastvadarśanāc ca | vaiśyasaṃbandhinyās tu tādṛgvidhe vyāpādane māsam
                  atikṛcchraṃ kuryāt | atikṛcchre tv ādye trirātratraye pāṇipūrānnabhojanam uktam |
                  antye trirātre 'naśanam | ato 'tikṛcchradharmeṇa māsavrate kriyamāṇe ṣaḍrātram upavāso
                  bhavati | caturviṃśatyahe ca pāṇipūrānnabhojanam | tataś ca kṛcchrapratyāmnāyakalpanayā
                  kiṃcinnyūnaṃ dhenupañcakaṃ bhavatīti pūrvasmād vratadvayāl laghiṣṭhatvena vaiśyasvāmikagovadhaviṣayatā
                  yuktā | tādṛśa eva viṣaye śūdrasvāmikagohatyāyāṃ māsaṃ prājāpatyavrataṃ dvitīyam |
                  tatra ca sārdhaprājāpatyadvayātmakena pratyāmnāyena kiṃcidadhikaṃ dhenudvayaṃ bhavatīti
                  pūrvebhyo laghutamatvāc chūdraviṣayatocitā | atha caitat prāyaścittacatuṣṭayaṃ sākṣātkartranugrāhakaprayojakānumantṛṣu
                  gurulaghubhāvatāratamyāpekṣayā pūrvokta eva viṣaye yojanīyam | yat tu <span class="red">vaiṣṇavaṃ</span> vratatrayam,
               </p>
               	  
               <p><q class="blue">goghnasya pañcagavyena māsam ekaṃ palatrayam |<br />
                     	  pratyahaṃ syāt parāko vā cāndrāyaṇam athāpi vā ||</q></p>
               	  
               <p>iti, yac ca <span class="red">kāśyapīyam</span> <q class="blue">gāṃ hatvā taccarmaṇā prāvṛto māsaṃ goṣṭheśayas triṣavaṇasnāyī nityaṃ pañcagavyāhāraḥ</q> iti, yac ca <span class="red">śātātapīyam</span> <q class="blue">māsaṃ paṅcagavyāhāraḥ</q> iti, tat pañcakam api <span class="red">yājñavalkyīya</span>pañcagavyāhārasamānaviṣayam | yac ca <span class="red">śaṅkhapracetobhyām</span> uktam <q class="blue">goghnaḥ pañcagavyāhāraḥ pañcaviṃśatirātram upavaset saśikhaṃ vapanaṃ kṛṭvā gocarmaṇā
                     prāvṛto gāś cānugacchan goṣṭheśayo gāṃ ca dadyāt</q> iti, etac ca <span class="red">yājñavalkyīya</span>māsātikṛcchravratasamānaviṣayam | <q>dadyāt trirātraṃ copoṣya</q> ity etadviṣayaṃ vātyantaguṇino hantur veditavyam | atraiva viṣaye pañcagavyāśaktasya
                  tu dvitīyaṃ <span class="red">kāśyapīyaṃ</span> <q class="blue">māsaṃ pañcagavyena</q> iti pratipādya, <q class="blue">ṣaṣṭhe kāle payobhakṣo vā gacchantīṣv anugacchet tāsu sukhopaviṣṭāsu copaviśen nātiplavaṃ
                     gacchen nātiviṣameṇāvatārayen nālpodake pāyayed ante brāhmaṇān bhojayitvā tiladhenuṃ
                     dadyāt</q> iti draṣṭavyam | atrāpy aśaktasya <q class="blue">goghno māsaṃ yavāgūṃ prasṛtitandulaśṛtaṃ bhuñjāno gobhyaḥ priyaṃ kurvan śudhyati</q> iti <span class="red">paiṭhīnasin</span>oktaṃ veditavyam | yat tu <span class="red">saumantam</span> <q class="blue">goghnasya gopradānaṃ goṣṭhe śayanaṃ dvādaśarātraṃ pañcagavyāśanaṃ gavānugamanaṃ ca</q> iti, ya cca <span class="red">saṃvarteno</span>ktam,
               </p>
               	  
               <p><q class="blue">saktuyāvakabhaikṣāśī payo dadhi ghṛtaṃ sakṛt |<br />
                     	  etāni kramaśo 'śnīyān māsārdhaṃ susamāhitaḥ ||<br />
                     	  brāhmaṇān bhojayitvā tu gāṃ dadyād ātmaśuddhaye ||</q></p>
               	  
               <p>iti, yac ca <span class="red">bārhaspatyam</span> <q class="blue">dvādaśarātraṃ pañcagavyāhāraḥ</q> iti, tat tritayam api <span class="red">yājñavalkyīya</span>māsaprājāpatyena samānaviṣayaṃ, mṛtakalpagohatyāviṣayaṃ vā, viṣamapradeśatrāsena janitavyādhito
                  maraṇaviṣayam vā veditavyam | tad idaṃ sarvaṃ prāg uktam akāmaviṣayam | yadā punar
                  īdṛgvidhām aviśiṣṭaviprasvāmikām aviśiṣṭāṃ gāṃ kāmataḥ pramāpayati tadā <span class="red">manunā</span> māsaṃ yavāgūpānaṃ, māsadvayaṃ haviṣyeṇa caturthakālabhojanaṃ, māsatrayaṃ vṛṣabhaikādaśagodānayuktaṃ
                  śākādinā vartanam iti vratatritayam āmnātam | yathāha |
               </p>
               	  
               <p><q class="blue">upapātakasaṃyukto goghno māsaṃ yavān pibet |<br />
                     	  kṛtavāpo vased goṣṭhe carmaṇārdreṇa saṃvṛtaḥ ||<br />
                     	  caturthakālam aśnīyād akṣāralavaṇaṃ mitam |<br />
                     	  gomūtreṇa caret snānaṃ dvau māsau niyatendriyaḥ ||<br />
                     	  divānugacchet tā gās tu tiṣṭhann ūrdhvaṃ rajaḥ pibet |<br />
                     	  śuśrūṣitvā namaskṛtya rātrau vīrāsanaṃ vaset ||<br />
                     	  tiṣṭhantīṣv anutiṣṭhet tu vrajantīṣv apy anuvrajet |<br />
                     	  āsīnāsu tathāsīno niyato vītamatsaraḥ ||<br />
                     	  āturām abhiśastāṃ vā cauravyāghrādibhir bhayaiḥ |<br />
                     	  patitāṃ paṅkalagnāṃ vā sarvopāyair vimocayet ||<br />
                     	  uṣṇe varṣati śīte vā mārute vāti vā bhṛśam |<br />
                     	  na kurvītātmanas trāṇaṃ gor akṛtvā tu śaktitaḥ ||<br />
                     	  ātmano yadi vānyeṣāṃ gṛhe kṣetre 'tha vā khale |<br />
                     	  bhakṣayantīṃ na kathayet pibantaṃ caiva vatsakam ||<br />
                     	  anena vidhinā yas tu goghno gā anugacchati |<br />
                     	  sa gohatyākṛtaṃ pāpaṃ tribhir māsair vyapohati ||<br />
                     	  vṛṣabhaikādaśā gāś ca dadyāt sucaritavrataḥ |<br />
                     	  avidyamāne sarvasvaṃ vedavidbhyo nivedayet ||</q> iti | (MDh 11.109–17)
               </p>
               	  
               <p>etat tritayaṃ <span class="red">yājñavalkyīya</span>māsaprājāpatyamāsapañcagavyāśanavṛṣabhaikadaśagodāna-yuktatrirātropavāsarūpavratatritayaviṣayaṃ
                  yathākrameṇa draṣṭavyam | yat tv <span class="red">aṅgirasā mānav</span>etikartavyatāyuktaṃ traimāsikam abhidhāyādhikam abhihitam,
               </p>
               	  
               <p><q class="blue">akṣāralavaṇaṃ rukṣaṃ ṣaṣṭhe kāle 'sya bhojanam |<br />
                     	  gomatīṃ vā japed vidyām oṅkāraṃ vedam eva ca ||<br />
                     	  vratavad dhārayed daṇḍaṃ samantrāṃ caiva mekhalām ||</q></p>
               	  
               <p>iti, tan <span class="red">mānava</span>viṣayam | evaṃ puṣṭitāruṇyādikiṃciduṇātiśayayoginyāṃ draṣṭavyam,
               </p>
               	  
               <p><q class="blue">atibālām atikṛśām ativṛddhāṃ ca rogiṇīm |<br />
                     	  hatvā pūrvavidhānena cared ardhaṃ vrataṃ dvijaḥ ||</q></p>
               	  
               <p>iti puṣṭitāruṇyādirahitāyāṃ gavy ardhaprāyaścittadarśanāt | yadā tu <span class="red">yājñavalkyīya</span>māsātikṛcchravratanimittabhūtāṃ gām aviśiṣṭasvāmikāṃ jātimātrayoginīṃ kāmato vyāpādayati,
                  tadā,
               </p>
               	  
               <p><q class="blue">vihitaṃ yad akāmānāṃ kāmāt taddviguṇaṃ caret |</q></p>
               	  
               <p>iti nyāyena pūrvoktam evākāmavihitaṃ māsātikṛcchravrataṃ dviguṇaṃ kuryāt | yat tu
                  <span class="red">hārītena</span> <q class="blue">goghnas taccarmaurdhvavālaṃ paridhāya</q> ityādinā <span class="red">mānavīm</span> itikartavyatām abhidhāyoktam, <q class="blue">vṛṣabhaikādaśāś ca gā dattvā trayodaśe māse pūto bhavati</q> iti, tat savanasthaśrotriyagovadhe akāmakṛte draṣṭavyam | yat tu <span class="red">vasiṣṭhena</span> – <q class="blue">gāṃ ced dhanyāt tasyāś carmaṇārdreṇa pariveṣṭitaḥ ṣaṇmāsān kṛcchrataptakṛcchrāv ātiṣṭhet,
                     ṛṣabhavehatau dadyāt</q> (VaDh 21.18, 22) iti ṣāṇmāsikaṃ kṛcchrataptakṛcchrānuṣṭhānam uktam, yad api <span class="red">devaleva</span> <q class="blue">goghnaḥ ṣaṇmāsāṃs taccarmaparivṛto govrajanivāsī gobhir eva saha caran pramucyate</q> iti, tat dvayam api <span class="red">hārītīyena</span> samānaviṣayam | tatraiva kāmakārakṛte <span class="red">kātyāyanīyaṃ</span> traivārṣikam:
               </p>
               	  
               <p><q class="blue">goghnas taccarmasaṃvīto vased goṣṭhe 'tha vā punaḥ |<br />
                     	  gāś cānugacchet satataṃ māunī vīrāsanādibhiḥ ||<br />
                     	  varṣaśītātapakleśavahnipaṅkabhayārditaḥ |<br />
                     	  mokṣayet sarvayatnena pūyate vatsarais tribhiḥ ||</q></p>
               	  
               <p>iti draṣṭavyam | yac ca <span class="red">śāṅkhaṃ</span> traivārṣikam:
               </p>
               	  
               <p><q class="blue">pādaṃ tu śūdrahatyāyām udakyāgamane tathā |<br />
                     	  govadhe ca tathā kuryāt parastrīgamane tathā ||</q></p>
               	  
               <p>iti, tad api <span class="red">kātyāyanīya</span>vratasamānaviṣayam | yat tu <span class="red">yamena āṅgirasīm</span> itikartavyatām abhidhāya,
               </p>
               	  
               <p><q class="blue">gosahasraṃ śataṃ vāpi dadyāt sucaritavrataḥ |<br />
                     	  avidyamāne sarvasvaṃ vedavidbhyo nivedayet ||</q></p>
               	  
               <p>iti gosahasrayuktaṃ gośatayuktaṃ ca dvaimāsikaṃ vratadvayam abhihitam, tatra yadā
                  savanasthaśrotriyādidurgatabahukuṭumbibrāhmaṇasaṃbandhinīṃ kapilāṃ karmāṅgabhūtāṃ
                  garbhiṇīṃ bahukṣīratar<del>uṇimā</del>diguṇaśālinīṃ nirguṇo dhanavān sapratijñaṃ khaḍgādinā vyāpādayati tadā gosahasrayuktaṃ
                  dvaimāsikaṃ kuryāt,
               </p>
               	  
               <p><q class="blue">garbhiṇīṃ kapilāṃ doghrīṃ homadhenuṃ ca suvratām |<br />
                     	  khaḍgādinā ghātayitvā dviguṇaṃ vratam ācaret ||</q></p>
               	  
               <p>iti viśiṣṭāyāṃ gavi <span class="red">bārhaspatye</span> prāyaścittaviśeṣadarśanāt | ata eva <span class="red">pracetasā</span>, <q class="blue">strīgarbhiṇībālavṛddhavadheṣu bhrūṃahā bhavati</q> iti īdṛgvidham eva govadham abhisaṃdhāya brahmahatyāvratam atidiṣṭam | dvitīyaṃ tu
                  yāmyaṃ gośatadānayuktaṃ vrataṃ kātyāyanīyavrataviṣaye dhanavato draṣṭavyam | yat tu
                  <span class="red">gautamena</span> vṛṣabhaikaśatagodānasamuccitaṃ brahmacaryaṃ vaiśyavadhe 'bhidhāya govadhe 'tidiṣṭam:
                  <q class="blue">gāṃ ca hatvā vaiśyavat</q> (GDh 22.18) iti, etac ca traivārṣikavratapratyāmnāyabhūtanavatidhenubhiḥ sārdhaṃ vṛṣabhaikaśatā
                  gāvo navanyūnaṃ dviśataṃ bhavatīti gosahasrayuktatraimāsikavratān nyūnatvāt pūrvoktaviṣaye
                  eva kāmato vadhe | yad vā tatraiva viṣaye garbharahitāyāḥ kāmato vadhe draṣṭavyam
                  | tādṛgvidhāyā eva garbharahitāyās tv akāmato hanane 'pi <span class="red">kātyāyanīyam</span> eva traivārṣikaṃ kalpyam | yat tu <span class="red">yameno</span>ktaṃ,
               </p>
               	  
               <p><q class="blue">kāṣṭhaloṣṭāśmabhir gāvaḥ śastrair vā nihatā yadi |<br />
                     	  prāyaścittaṃ kathaṃ tatra śastre 'śastre vidhīyate ||<br />
                     	  kāṣṭhe sāntapanaṃ kuryāt prājāpatyaṃ tu loṣṭake |<br />
                     	  taptakṛcchraṃ tu pāṣāṇe śastre cāpy atikṛcchrakam ||<br />
                     	  prāyaścitte tataś cīrṇe kuryād brāhmaṇabhojanam |<br />
                     	  triśad gā vṛṣabhaṃ caikaṃ dadyāt tebhyaś ca dakṣiṇām ||</q></p>
               	  
               <p>iti, tat pūrvoktagosahasraśatādidānatraivārṣikādivrataviṣayeṣv eva kāṣṭhādisādhanaviśeṣajanitavadhanimittasāntapanādipūrvakatvapratipādanaparaṃ,
                  na tu nirapekṣaṃ, laghutvād vratasya | tathā vayoviśeṣād api prāyaścittaviśaye uktaḥ:
               </p>
               	  
               <p><q class="blue">ativṛddhām atikṛśām atibālāṃ ca rogiṇīm |<br />
                     	  hatvā pūrvavidhānena cared ardhavrataṃ dvijaḥ ||<br />
                     	  brāhmaṇān bhojayec chaktyā dadyād dhematilāṃs tathā ||</q></p>
               	  
               <p>iti nīrogādivadhe yad vihitaṃ tasyārdham | <span class="red">bṛhatpracetas</span>āpy atra viśeṣa uktaḥ |
               </p>
               	  
               <p><q class="blue">ekavarṣe hate vatse kṛcchrapādo vidhīyate |<br />
                     	  abuddhipūrvo puṃsaḥ syād dvipādas tu dvihāyane |<br />
                     	  trihāyane tripādaḥ syāt prājāpatyam ataḥ param ||</q> iti ||
               </p>
               	  
               <p>tathā garbhiṇyā vadhe yadā garbho 'pi nihato bhavati tadā <q class="blue">pratinimittaṃ naimittikam āvartate</q> iti nyāyenāviśeṣeṇa dviguṇavrataprāptau <span class="red">ṣaṭtriṃśanmate</span> viśaya uktaḥ:
               </p>
               	  
               <p><q class="blue">pāda utpannamātre tu dvau pādau dṛḍhatāṃ gate |<br />
                     	  pādonaṃ vratam uddiṣṭaṃ hatvā garbham acetanam ||<br />
                     	  aṅgapratyaṅgasaṃpūrṇe garbhe cetaḥsamanvite |<br />
                     	  dviguṇaṃ govrataṃ kuryād eṣā goghnasya niṣkṛtiḥ ||</q> iti |
               </p>
               	  
               <p>bahukartṛke tu hanane <span class="red">saṃvartāpastambau</span> viśeṣam āhatuḥ:
               </p>
               	  
               <p><q class="blue">ekā ced bahubhiḥ kācid daivād vyāpāditā kvacit |<br />
                     	  pādaṃ pādaṃ tu hatyāyāś careyus te pṛthak pṛthak ||</q> iti |
               </p>
               	  
               <p>yādṛgvidhagohatyāyāṃ yadvratam upadiṣṭaṃ tatpādaṃ pratyekaṃ kuryuḥ, vacanāt | <q>ekā cet</q> ity upalakṣaṇam | ato bahubhir dvayor bahūnāṃ ca vyāpādane pratipuruṣaṃ pādadvayaṃ
                  pādonaṃ vā kalpanīyam | etac cākāmato vadhe draṣṭavyaṃ, <q class="blue">daivād</q> iti viśeṣaṇopādānāt | kāmakāre tu bahūnām api pratyekaṃ kṛtsnadoṣasaṃbandhāt, kṛtsnavratasaṃbandho
                  yuktaḥ, satriṇām iva pratipuruṣaṃ kṛtsnavyāpārasamavāyāt,
               </p>
               	  
               <p><q class="blue">ekaṃ ghnatāṃ bahūnāṃ tu yathoktād dviguṇo damaḥ |</q></p>
               	  
               <p>iti pratyekaṃ daṇḍadvaiguṇyadarśanāc ca | yadā tv ekenaiva rodhanādivyāpāreṇa bahavo
                  gāvo vyāpāditās tatra <span class="red">saṃvartāpastambau</span> viśeṣam āhatuḥ:
               </p>
               	  
               <p><q class="blue">vyāpannānāṃ bahūnāṃ tu rodhane bandhane 'pi vā |<br />
                     	  bhiṣaṅ mithyopacāre ca dviguṇaṃ grovrataṃ caret ||</q> iti |
               </p>
               	  
               <p>bahuṣv api vyāpanneṣu na pratinimittaṃ naimittikānuṣṭhānaṃ, nāpi tantreṇa kiṃ tu vacanabalād
                  dviguṇam eva | tathā bhiṣag api viruddhauṣadhadānenaikasyā apy akāmato vyāpādane dviguṇaṃ
                  govrataṃ kuryāt | bhiṣagvyatiriktasya kevalam upakārārthaṃ pravṛttasya tv akāmataḥ
                  pratikūlauṣadhadāne <span class="red">vyāsa</span> āha |
               </p>
               	  
               <p><q class="blue">auṣadhaṃ lavaṇaṃ caiva puṇyārtham api bhojanam |<br />
                     	  atiriktaṃ na dātavyaṃ kāle svalpaṃ tu dāpayet ||<br />
                     	  atirikte vipattiś cet kṛcchrapādo vidhīyate ||</q> iti |
               </p>
               	  
               <p>yat tv <span class="red">āpastamben</span>oktam,
               </p>
               	  
               <p><q class="blue">pādam ekaṃ cared rodhe dvau pādau bandhane caret |<br />
                     	  yojane pādahīnaṃ syāc caret sarvaṃ nipātane |</q></p>
               	  
               <p>iti, tad vyavahitavyāpāriṇo nimittakartur vijñaya na sākṣāt kartuḥ | sākṣāt kartṛnimittanoś
                  ca bhedas <span class="red">tenaiva</span> darśitaḥ:
               </p>
               	  
               <p><q class="blue">pāṣāṇair lakuṭair vāpi śastreṇānyena vā balāt |<br />
                     	  nipātayanti ye gās tu kṛtsnaṃ kuryur vrataṃ hi te ||<br />
                     	  tathaiva bāhujaṅghorupārśvagrīvāṅgrimoṭanaiḥ ||</q> iti |
               </p>
               	  
               <p>etad uktaṃ bhavati: pāṣāṇakhaḍgādibhir grīvāmoṭanādinā vā ye gāṃ nipātayanti, te sākṣād
                  ghantāras teṣv eva kṛtsnaṃ prāyaścittam | ye tu vyavahitarodhabandhādivyāpārayoginas
                  te nimittinas teṣāṃ na kṛtsnavratasaṃbandhaḥ | kiṃ tu tadavayavair eva pādadvipādādibhir
                  iti | tatra ca rodhādīnāṃ vyavahitavyāpāratvāviśeṣe 'pi vacanāt kvacit pādaḥ kvacid
                  dvipādaḥ pādonaṃ kvacid iti yuktam | atrāha <span class="red">parāśaraḥ</span> |
               </p>
               	  
               <p><q class="blue">gavā bandhanayoktrais tu bhaven mṛtyur akāmataḥ |<br />
                     	  akāmakṛtapāpasya prājāpatyaṃ vinirdiśet ||<br />
                     	  prāyaścitte tataś cīrṇe kuryād brāhmaṇa bhojanam |<br />
                     	  anaḍutsahitāṃ gāṃ ca dadyād viprāya dakṣiṇām ||</q> iti ||
               </p>
               	  
               <p>ayaṃ ca prājāpatyo yadi rodhādikaṃ kṛtvā tajjanyapramādaparijihīrṣayā pratyavekṣamāṇa
                  āste tadā draṣṭavyaḥ, <q>akāmakṛtapāpasya</q> iti viśeṣaṇopādānāt | yadā tu na pramādasaṃrakṣaṇaṃ karoti tadā,
               </p>
               	  
               <p><q class="blue">pādam ekaṃ cared rodhe dvau pādau bandhane caret |<br />
                     	  yojane pādahīnaṃ syāc caret sarvaṃ nipātane ||</q></p>
               	  
               <p>ity <span class="red">aṅgiro</span>dṛṣṭaṃ traimāsikapādaṃ kiṃcidadhikaṃ vā viṃśatyahargovadhavrataṃ kuryāt | <span class="red">āpastamben</span>āpi viśeṣa uktaḥ |
               </p>
               	  
               <p><q class="blue">atidāhātivāhābhyāṃ nāsikācchedane tathā |<br />
                     	  nadīparvatasaṃrodhe sṛte pādonam ācaret ||</q> iti |
               </p>
               	  
               <p>lakṣaṇamātropayogini tu dāhe na doṣaḥ,</p>
               	  
               <p><q class="blue">anyatrāṅkanalakṣābhyāṃ vāhane mocane 'pi vā |<br />
                     	  sāyaṃ saṅgopanārthaṃ ca na duṣyed rodhabandhane ||</q></p>
               	  
               <p>iti <span class="red">parāśara</span>smaraṇāt | aṅkanaṃ sthiracihnakaraṇam, lakṣaṇaṃ sāṃpratopalakṣaṇam | vāhane śāstroktamārgeṇa
                  rakṣaṇātham api nālikerādibhir bandhane bhavaty eva doṣaḥ,
               </p>
               	  
               <p><q class="blue">na nālikeleṇa na śāṇavālair na cāpi mauñjena na bandhaśṛṅkhalaiḥ |<br />
                     	  etais tu gāvo na nibandhanīyā badhvā tu tiṣṭhet paraśuṃ gṛhītvā ||<br />
                     	  kuśaiḥ kāśaiś ca badhnīyāt sthāne doṣavivarjite ||</q></p>
               	  
               <p>iti <span class="red">vyāsa</span>smaraṇāt || tathānyo 'pi viśeṣas <span class="red">tenai</span>voktaḥ:
               </p>
               	  
               <p><q class="blue">ghaṇṭābharaṇadoṣeṇa vipattir yatra gor bhavet |<br />
                     	  kṛcchrārdhaṃ tu bhavet tatra bhūṣaṇārthaṃ hi tat smṛtam ||<br />
                     	  atidohe 'tidamane saṃghāte caiva yojane |<br />
                     	  baddhvā śṛṅkhalapāśaiś ca mṛte pādonam ācaret ||</q></p>
               	  
               <p>iti pālanākaraṇādinopekṣayāṃ kvacit prāyaścittaviśeṣas <span class="red">tenai</span>voktaḥ:
               </p>
               	  
               <p><q class="blue">jalaughapalvale magnā meghavidyuddhatāpi vā |<br />
                     	  śvabhre vā patitākasmāc chvāpadenāpi bhakṣitā ||<br />
                     	  prājāpatyaṃ caret kṛcchraṃ gosvāmī vratam uttamam |<br />
                     	  śītavātāhatā vā syād udbandhanahatāpi vā ||<br />
                     	  śūnyāgāra upekṣāyāṃ prājāpatyaṃ vinirdiśet ||</q> iti |
               </p>
               	  
               <p>idaṃ tu kāryāntaravirahe 'py upekṣāyāṃ veditavyam | kāryāntaravyagratayopekṣāyāṃ tv
                  ardham,
               </p>
               	  
               <p><q class="blue">palvalaughamṛgavyāghraśvāpadādinipātane |<br />
                     	  śvabhraprapātasarpādyair mṛte kṛcchrārdham ācaret ||<br />
                     	  upālatvāt tu kṛcchraṃ syāc chūnyāgāra upaplave ||</q></p>
               	  
               <p>iti <span class="red">viṣṇu</span>smaraṇāt | tathā saty api vyāpādane kvacid upakārārthapravṛttau vacanād doṣābhāvaḥ
                  | yathāha <span class="red">saṃvartaḥ</span> |
               </p>
               	  
               <p><q class="blue">yantraṇe gocikitsārthe mūḍhagarbhavimocane |<br />
                     	  yatne kṛte vipattiḥ syān na sa pāpena lipyate ||</q> iti |
               </p>
               	  
               <p>yantraṇaṃ vyādhyādiniryātanārthaṃ saṃdaṃśāṅkuśādipraveśanam | tathā,</p>
               	  
               <p><q class="blue">auṣadhaṃ sneham āhāraṃ dadad gobrāhmaṇe dvijaḥ |<br />
                     	  dīyamāne vipattiś cen na sa pāpena lipyate ||<br />
                     	  grāmaghāte śaraugheṇa veśmabhaṅgān nipātane |<br />
                     	  dāhacchedaśirābhedaprayogair upakurvatām |<br />
                     	  dvijānāṃ gohitārthaṃ ca prāyaścittaṃ na vidyate ||</q></p>
               	  
               <p>atra <span class="red">parāśaro</span> 'py āha |
               </p>
               	  
               <p><q class="blue">grāmaghāte śaraugheṇa veśmabhaṅgān nipātane |<br />
                     	  ativṛṣṭihatānāṃ ca prāyaścittaṃ na vidyate ||</q> iti ||
               </p>
               	  
               <p>tathā,</p>
               	  
               <p><q class="blue">kūpakhāte ca dharmārthe gṛhadāhe ca yā mṛtā |<br />
                     	  grāmadāhe tathā ghore prāyaścittaṃ na vidyate ||</q> iti ||
               </p>
               	  
               <p>idaṃ tu bandhanarahitasyaiva paśoḥ kathañcid gṛhādidāhena mṛtaviṣayam | itarathā tv
                  <span class="red">āpastamben</span>oktam |
               </p>
               	  
               <p><q class="blue">kāntāreṣv atha durgeṣu gṛhadāhe khaleṣu ca |<br />
                     	  yadi tatra vipattiḥ syāt pāda eko vidhīyate ||</q> iti |
               </p>
               	  
               <p>tathā 'sthyādibhaṅge maranābhāve 'pi kvacit prāyaścittam uktam |</p>
               	  
               <p><q class="blue">asthibhaṅgaṃ gavāṃ kṛtvā lāṅgūlacchedanaṃ tathā |<br />
                     	  pāṭanaṃ dantaśṛṅgāṇāṃ māsārdhaṃ tu yavān pibed ||</q> iti |
               </p>
               	  
               <p>yat tv <span class="red">āṅgirasaṃ</span>,
               </p>
               	  
               <p><q class="blue">śṛṅgabhaṅge 'sthibhaṅge vā carmanirmocane 'pi vā |<br />
                     	  daśarātraṃ pibed vajraṃ svasthāpi yadi gaur bhavet ||</q></p>
               	  
               <p>iti vajraśabdavācyaṃ kṣīrādivartanam uktaṃ, tad aśaktaviṣayam | idaṃ ca prāyaścittaṃ
                  gosvāmine vyāpannagosadṛśīṃ gāṃ dattvaiva kāryam | yadāha <span class="red">parāśaraḥ</span> |
               </p>
               	  
               <p><q class="blue">pramāpaṇe prāṇabhṛtāṃ dadyāt tatpratirūpakam |<br />
                     	  tasyānurūpaṃ mūlyaṃ vā dadyād ity abravīd yamaḥ ||</q> iti |
               </p>
               	  
               <p><span class="red">manur</span> api |
               </p>
               	  
               <p><q class="blue">yo yasya hiṃsyāddravyāṇi jñānato'jñānato'pi vā |<br />
                     	  sa tasyotpādayet tuṣṭiṃ rājñe dadyāc ca tatsamam ||</q> iti | (MDh 8.288)
               </p>
               	  
               <p>etat tu pūrvoktaṃ prāyaścittajātaṃ brāhmaṇasyaiva hantur veditavyam | kṣatriyādes
                  tu hantur <span class="red">bṛhadviṣṇunā</span> viśeṣo 'bhihitaḥ:
               </p>
               	  
               <p><q class="blue">vipre tu sakalaṃ deyaṃ pādonaṃ kṣatriye smṛtam |<br />
                     	  vaiśye 'rdhaṃ pāda ekas tu śūdrajātiṣu śasyate ||</q> iti |
               </p>
               	  
               <p>yat tv <span class="red">aṅgiro</span>vacanam,
               </p>
               	  
               <p><q class="blue">parṣad yā brāhmaṇānāṃ tu sā rājñāṃ dviguṇā matā |<br />
                     	  vaiśyānāṃ triguṇā proktā parṣadvac ca vrataṃ smṛtam ||</q></p>
               	  
               <p>iti, tat prātilomyena vāgdaṇḍapāruṣyādiviṣayam | tathā strībālavṛddhādīnāṃ tv ardhaṃ,
                  anupanītasya bālasya pāda iti ca prāguktam anusaṃdheyam || strīṇāṃ <span class="red">parāśareṇa</span> viśeṣo 'bhihitaḥ |
               </p>
               	  
               <p><q class="blue">vapanaṃ naiva nārīṇāṃ nānuvrajyā japādikam |<br />
                     	  na goṣṭhe śayanaṃ tāsāṃ na vasīran gavājinam ||<br />
                     	  sarvān keśān samuddhṛtya chedayed aṅguladvayam |<br />
                     	  sarvatraivaṃ hi nārīṇāṃ śiraso muṇḍanaṃ smṛtam ||</q> iti |
               </p>
               	  
               <p>puruṣeṣu ca viśeṣaḥ <span class="red">saṃvartena</span> darśitaḥ |
               </p>
               	  
               <p><q class="blue">pāde 'ṅgaromavapanaṃ dvipāde śmaśruṇo 'pi ca |<br />
                     	  tripāde tu śikhāvarjaṃ saśikhaṃ tu nipātane ||</q> iti |
               </p>
               	  
               <p>pādaprāyaścittārhasya kaṇṭhād adhastanāṅgaromṇām eva vapanam | ardhaprāyaścittārhasya
                  tu śmaśrūṇām api | pādonaprāyaścittārhasya punaḥ śirogatānām api śikhāvarjitānām |
                  pādacatuṣṭayārhasya tu saśikhasya sakalakeśajātasyeti | evam etad digavalambanenānyeṣām
                  api <span class="red">smṛtivacasā</span> viṣayo nirūpaṇīyaḥ || 3.263 || 3.264 ||
               </p>
               
               	  
               <p>iti govadhaprāyaścittaprakaraṇam</p>
               	
            </div>
            	
            	  
            <p class="italic">adhunānyeṣām upapātakānāṃ prāyaścittam āha |</p>
            
            	  
            <p id="YDh_3.265" class="bold">
               	    upapātakaśuddhiḥ syād evaṃ cāndrāyaṇena vā |<br />
               	    payasā vāpi māsena parākeṇāthavā punaḥ ||
               	   <span class="ref">YDh_3.265</span></p>
            
            	  
            <p><span class="bold">evam</span> uktena govadhavratena māsaṃ pañcagavyāśanādinānyeṣāṃ vrātyatādīnām upapātakānāṃ śuddhir
               bhavet | <span class="bold">cāndrāyaṇena vā</span> vakṣyamāṇalakṣaṇena māsaṃ payovratena vā <span class="bold">parākeṇa vā</span> śuddhirbhavet | atrātideśasām arthyād gocarmavasanagoparicaryādibhir govadhāsādhāraṇaiḥ
               katipayair nyūnatvam avagamyate | etac ca vratacatuṣṭayam akāmakāre śaktyapekṣayā
               vikalpitaṃ draṣṭavyam | kāmakāre tu,
            </p>
            	  
            <p><q class="blue">etad eva vrataṃ kuryur upapātakino dvijāḥ |<br />
                  	  avakīrṇivarjyaṃ śuddhyarthaṃ cāndrāyaṇam athāpi vā ||</q> (MDh 11.118)
            </p>
            	  
            <p>iti <span class="red">manū</span>ktaṃ traimāsikaṃ draṣṭavyam | ata eva vacanād ayaṃ prāyaścittātideśaḥ sarveṣām upapātakagaṇapaṭhitānām
               uktaprāyaścittānām anuktaprāyaścittānāṃ cāvakīrṇivarjitānām aviśeṣena veditavyaḥ |
               avakīrṇinas tu pratipadoktam eva |
            </p>
            	  
            <p><span class="underline">nanu</span> anuktaprāyaścittaviṣayatayaivātideśasya yuktā, itarathā pratipadoktaprāyaścittabādhasāpekṣatvaprasaṅgāt
               |
            </p>
            	  
            <p><span class="underline">maivam</span> | tathā saty uktaniṣkṛtīnām upapātakagaṇapāṭho 'narthakaḥ syāt | yadi param upapātakamadhye
               sāmānyataḥ paṭhitasyānyatra viśeṣataḥ prāyaścittāntaram ucyate | yathā, <q class="blue">ayājyānāṃ ca yājanaṃ | trīn kṛcchrān ācared vrātyayājako 'vicarann api</q> iti sa eva viṣayaḥ kevalaṃ parihriyate na punar viśeṣataḥ paṭhitasyaivānyatrāpi viśeṣata
               eva yatra prāyaścittam ucyate so 'pi yathā <q class="blue">indhanārthaṃ drumacchedaḥ</q> <q class="blue">vṛkṣagulmalatāvīrucchedane japyam ṛkśatam</q> iti | ato vrātyatādiṣu asmin śāstre śāstrāntare vā dṛṣtaiḥ prāyaścittaiḥ saha <q>upapātakaśuddhiḥ syād evam</q> ityādinā pratipāditavratacatuṣṭayasya samaviṣayatākalpanena vikalpo viṣayavibhāgo
               vāśrayaṇīyaḥ | tāni ca <span class="red">smṛtyantara</span>dṛṣṭaprāyaścittāni pāṭhakrameṇa vrātyādiṣu yojayiṣyāmaḥ | tatra vrātyatāyāṃ <span class="red">manune</span>dam uktam,
            </p>
            	  
            <p><q class="blue">yeṣāṃ dvijānāṃ sāvitrī nānūcyeta yathāvadhi |<br />
                  	  tāṃś cārayitvā trīn kṛcchrān yathāvidhy upanāyayet ||</q> (MDh 11.192)
            </p>
            	  
            <p>iti, yac ca <span class="red">yamen</span>oktam,
            </p>
            	  
            <p><q class="blue">sāvitrī patitā yasya daśavarṣāṇi pañca ca |<br />
                  	  saśikhaṃ vapanaṃ kṛtvā vrataṃ kuryāt samāhitaḥ ||<br />
                  	  ekaviṃśatirātraṃ ca pibet prasṛtiyāvakam |<br />
                  	  haviṣā bhojayec caiva brāhmaṇān sapta pañca vā ||<br />
                  	  tato yāvakaśuddhasya tasyopanayanaṃ smṛtam ||</q></p>
            	  
            <p>iti, tad ubhayam api <span class="red">yājṇavalkyīya</span>māsapayovrataviṣayam | yat tu <span class="red">vasiṣṭhen</span>oktam: <q class="blue">patitasāvitrīka uddālakavrataṃ caret | dvau māsau yāvakena vartayen māsaṃ payasā pakṣam
                  āmikṣayāṣṭarātraṇ ghṛtena ṣaḍrātram ayācitena trirātram ababhakṣo 'horātram upavaset
                  | aśvamedhāvabhṛthaṃ gacched vrātyastomena vā yajeta</q> (VaDh 11.76–78) iti | atreyaṃ vyavasthā | yasyopanetrādyabhāvena tatkālātikramas tasya <span class="red">yājñavalkyīya</span>vratānām anyatamaṃ śaktyapekṣayā bhavati | anāpady atikrame tu <span class="red">mānavaṃ</span> traimāsikam | tatraiva pañcadaśavarṣād ūrdhvam api kiyatkālātikrame tūddālakavrataṃ
               vrātyastomo veti | yeṣāṃ tu pitrādayo 'py anupanītās teṣām <span class="red">āpastambo</span>ktam: <q class="blue">yasya pitāpitāmahāv anupetau syātāṃ tasya saṃvatsaraṃ traividyakaṃ brahmacaryam |
                  yasya prapitāmahāder nānusmaryata upanayanaṃ tasya dvādaśavarṣāṇi traividyakaṃ brahmacaryam</q> (cf. ĀpDh 1.1.32, 1.2.5) |
            </p>
            
            	  
            <p>(iti vrātyatā)<span class="note">This endings are given only in NSP and Pāṇḍeya; omitted by Seltur. I have placed them
                  within parentheses. They may have been inserted by the editors of the NSP.</span></p>
            	
            	
            	  
            <p>tathā steye 'py upapātakasādhāraṇaprāptavratacatuṣṭayāpavādakaṃ prāyaścittaṃ <span class="red">manuno</span>ktam |
            </p>
            	  
            <p><q class="blue">dhānyānnadhanacauryāṇi kṛtvā kāmād dvijottamaḥ |<br />
                  	  sajātīyagṛhād eva kṛcchrābdena viśudhyati ||</q> iti | (MDh 11.163)
            </p>
            	  
            <p>dvijottamasya sajātīyo brāhmaṇa evāto vipraparigrahe brāhmaṇasya hartur idam | kṣatriyādes
               tv alpaṃ kalpyam | atha <q class="blue">aṣṭāpādyaṃ steyakilbiṣaṃ śūdrasya, dviguṇottarāṇītareṣāṃ prativarṇaṃ, viduṣo 'tikrame
                  daṇḍabhūyastvam</q> (GDh 12.15–17) iti kṣatriyāder apahartur daṇḍālpatvasya darśanāt, tathā,
            </p>
            	  
            <p><q class="blue">vipre tu sakalaṃ deyaṃ pādonaṃ kṣatriye smṛtam |</q></p>
            	  
            <p>iti pādapādahānyā prāyaścittadarśanāt | tathā kṣatriyādiparigraheṇāpi daṇḍānusāreṇa
               prāyaścittālpatvaṃ kalpyam | ataḥ kṣatriyaparigrahe caurye ṣāṇmāsikam, vaiśyaparigrahe
               traimāsikaṃ govadhavratam, śūdrāparigrahe cāndrāyaṇaṃ kalpyam | evam uttaratrāpy ūhanīyam
               | idaṃ ca daśakumbhadhānyāpahāraviṣayam, adhike tu,
            </p>
            	  
            <p><q class="blue">dhānyaṃ daśabhyaḥ kumbhebhyo harato dama uttamaḥ |</q> (MDh 8.320)
            </p>
            	  
            <p><q class="blue">palasahasrād adhike vadhaḥ |</q> (cf. MDh 8.321)
            </p>
            	  
            <p>iti vadhadarśanāt | kumbhaś ca pañcasahasrapalaparimāṇaḥ | dhānyasāhacaryād annadhane
               caitāvaddhānyaparimite veditavye | annaśabdena tandulādikam abhidhīyate, dhanaśabdena
               tāmrarajatādikam | idaṃ tu prāyaścittaṃ kāmakāraviṣayam | akāmatas tu traimāsikaṃ
               govadhavratam | tathā,
            </p>
            	  
            <p><q class="blue">manuṣyāṇāṃ ca haraṇe strīṇāṃ kṣetragṛhasya ca |<br />
                  	  kūpavāpījalānāṃ ca śuddhiś cāndrāyaṇena tu ||</q> (MDh 11.164)
            </p>
            	  
            <p>iti sārdhaśatadvayapaṇalabhyajalāpahāra idaṃ cāndrāyaṇaṃ prāptam apītaragovadhavratanivṛttyarthaṃ
               vidhīyate,
            </p>
            	  
            <p><q class="blue">tāvanmūlyajalāpahāre pānīyasya tṛṇasya ca |<br />
                  	  tanmūlyād dviguṇo daṇḍaḥ |</q></p>
            	  
            <p>iti pañcaśatadaṇḍavidhānāt, tāvatpaṇayor daṇḍacāndrāyaṇayor govadhādau sahacaritatvāt,
               tathā,
            </p>
            	  
            <p><q class="blue">kṛcchrātikṛcchraindavayoḥ paṇapañcaśataṃ tathā |</q></p>
            	  
            <p>iti cāndrāyaṇaviṣaye pañcaśatapaṇadaṇḍavidhānāc ca | etac ca kṣatriyādidravyāpahāre
               draṣṭavyam | (brāhmasaṃbandhidravyāpahāre tu,
            </p>
            	  
            <p><q class="blue">nikṣepasyāpaharaṇaṃ narāśvarajatasya ca |<br />
                  	  bhūmivajramaṇīnāṃ ca rukmasteyasamaṃ smṛtam ||</q> (MDh 11.58)
            </p>
            	  
            <p>iti draṣṭavyam ) | tathā,</p>
            	  
            <p><q class="blue">dravyāṇām alpasārāṇāṃ steyaṃ kṛtvānyaveśmataḥ |<br />
                  	  caret sāṃtapanaṃ kṛcchraṃ tan niryāty ātmaśuddhaye ||</q> (MDh 11.165)
            </p>
            	  
            <p>ity anenālpaprayojanatrapusīsādidravyāpahāraviśeṣeṇa steyasāmānyopapātakaprāyaścittāpavādaḥ
               | idaṃ ca cāndrāyaṇanimittabhūtārdhatṛtīyaśatamūlyasya pañcadaśāṃśārdhatrapusīsādyapahāre
               prāyaścittam, cāndrāyaṇapañcadaśāṃśatvāt tasya | tathā dravyaviśeṣeṇāpy upapātakasāmānyaprāptavratāpavādaḥ:
            </p>
            	  
            <p><q class="blue">bhakṣyabhojyāpaharaṇe yānaśayyāsanasya ca |<br />
                  	  puṣpamūlaphalānāṃ ca pañcagavyaṃ viśodhanam |</q> iti | (MDh 11.166)
            </p>
            	  
            <p>ekavārabhojanaparyāptabhakṣabhojyāpahāra idam | dvitrivārabhojanaparyāptāhāre trirātram
               | yathāha <span class="red">paiṭhīnasiḥ</span>: <q class="blue">bhakṣyabhojyānnasyodarapūraṇamātraharaṇe trirātram ekarātraṃ vā pañcagavyāhāraś ca</q> iti | yānādīnām apy etatsāhacaryād etāvanmūlyānām evāpaharaṇe etat prāyaścittam |
               sarvatrāpi hriyamāṇadravyanyūnādhikabhāvena prāyaścittasyāpi laghugurubhāvaḥ kalpanīyaḥ
               | tathā,
            </p>
            	  
            <p><q class="blue">tṛṇakāṣṭhadrumāṇāṃ ca śuṣkānnasya guḍasya ca |<br />
                  	  tailacarmāmiṣāṇāṃ ca trirātraṃ syād abhojanam ||</q> iti | (MDh 11.167)
            </p>
            	  
            <p>eṣāṃ ca tṛṇādīnāṃ bhakṣyāditriguṇatrirātraprāyaścittasya darśanāt, tattriguṇamūlyārdhāṇām
               etat prāyaścittam | tathā,
            </p>
            	  
            <p><q class="blue">maṇimuktāpravālānāṃ tāmrasya rajatasya ca |<br />
                  	  ayaskāṃsyopalānāṃ ca dvādaśāhaṃ <del>kaṇānnatā</del> ||</q> iti | (MDh 11.168)
            </p>
            	  
            <p>atrāpi bhakṣyādivat dvādaśaguṇaprāyaścittadarśanāt, tanmūlyadvādaśaguṇamūlyamaṇimuktādyapahāra
               etat prāyaścittaṃ draṣṭavyam | tathā,
            </p>
            	  
            <p><q class="blue">kārpāsakīṭajaurṇānāṃ dvikhuraikakhurasya ca |<br />
                  	  pakṣigandhauṣadhīnāṃ ca rajjvāś caiva tryahaṃ payaḥ ||</q> iti | (MDh 11.169)
            </p>
            	  
            <p>atrāpi bhakṣyāditriguṇaprāyaścittadarśanāt, tattriguṇamūlyānām apahāra evaitat prāyaścittaṃ
               jñeyam | hriyamāṇadravyanyūnādhikabhāvena prāyaścittālpatvamahattvaṃ kalpyam eva |
               idaṃ ca steyaprāyaścittam apahṛtadravyadānottarakālam eva draṣṭavyam | yathāha <span class="red">viṣṇuḥ</span>:
            </p>
            	  
            <p><q class="blue">dattvaivāpahṛtaṃ dravyaṃ svāmine vratam ācaret |</q> iti |
            </p>
            
            	  
            <p>(iti steyam)</p>
            	
            	
            	  
            <p>ṛṇāpākaraṇe ca <q>putrapautrair ṛṇaṃ deyam</q> (YDh 2.50) iti vihitaṃ tasyānapākaraṇe tathā vaidikasya ca <q class="blue">jāyamāno vai brāhmaṇaḥ</q> ityetadvākyenarṇasaṃstutayajñādikaraṇe ca <q>upapātakaśuddhiḥ syād evam</q> ityādinopapātakasāmānyavihitaṃ vratacatuṣṭayaṃ śaktyapekṣayā yojyam | prāyaścittāntaram
               apy atra <span class="red">manun</span>oktam:
            </p>
            	  
            <p><q class="blue">iṣṭiṃ vaiśvānarīṃ caiva nirvaped abdaparyaye |<br />
                  	  lūptānāṃ paśusomānāṃ niṣkṛtyartham asaṃbhave ||</q> iti | (MDh 11.27)
            </p>
            	  
            <p>abdaparyaye saṃvatsarānte |</p>
            
            	  
            <p>(iti ṛṇānapākaraṇam)</p>
            	
            	
            	  
            <p>tathādhikṛtasyānāhitāgnitve 'py etad eva vratacatuṣṭayaṃ vatsarād ūrdhvam āpadi śaktyapekṣayā
               yojyam | anāpadi tu <span class="red">mānavaṃ</span> traimāsikam | arvāk punar vatsarāt <span class="red">kārṣṇājinir</span> viśeṣam āha |
            </p>
            	  
            <p><q class="blue">kāle tv ādhāya karmāṇi kuryād vipro vidhānataḥ |<br />
                  	  tad akurvaṃs trirātreṇa māsi māsi viśudhyati ||<br />
                  	  anāhitāgnau pitrādau yakṣyamāṇaḥ suto yadi |<br />
                  	  sa hi vrātyena paśunā yajet tanniṣkrayāya tu ||</q> iti |
            </p>
            	  
            <p>ekāgner api viśeṣas <span class="red">tenai</span>voktaḥ |
            </p>
            	  
            <p><q class="blue">kṛtadāro gṛhe jyeṣṭo yo nādadhyād upāsanam |<br />
                  	  cāndrāyaṇaṃ cared varṣaṃ pratimāsam aho 'pi vā ||</q></p>
            
            	  
            <p>(ity anāhitāgnitā)</p>
            	
            	
            	  
            <p><span class="note">Before this the NSP and Pāṇḍeya adds a passage within parentheses that is found in
                  one ms. It is probably an interpolation: (vikraye yad vrataṃ proktaṃ haraṇe dviguṇaṃ
                  hi tat | surāvikraye somye catuṣṭayaṃ lākṣālavaṇamāṃsamadhvājyatilahomānāṃ cāndrāyaṇatrayaṃ
                  payaḥpāyasāpūpadadhīkṣurasaguḍakhaṇḍādisnehapakvādiṣu parākaḥ | siddhānnavikraye prājāpatyaṃ
                  | panasasya tridinaṃ | kadalīnārikerajambīrabījapūrakanāraṅgānāṃ pādakṛcchraṃ | kastūrikāvikraye
                  gandhānāṃ ca kṛcchraṃ | karpūre 'rdhaṃ hiṃgvādivikraye dinam upavāsaḥ | śuklakṛṣṇapītavastravikraye
                  tridinaṃ | ajānām aindavaṃ | kharāśvatarakarabhāṇāṃ parākaḥ | śunāṃ dviguṇaṃ | ekāhād
                  vedavikraye cāndraṃ | aṅgānāṃ parākaḥ | smṛtīnāṃ kṛcchraṃ | itihāsapurāṇānāṃ sāṃtapanaṃ
                  | rahasyānāṃ kṛcchraṃ | gāthānāṃ śiśirātattvavidyānāṃ pādaṃ |)</span>tathā apaṇyānāṃ vikraye ca <span class="red">smṛtyantare</span> prāyaścittaviśeṣa uktaḥ | yathāha <span class="red">hārītaḥ</span>: <q class="blue">guḍatilapuṣpamūlaphalapakvānnavikraye somapānaṃ saumyaḥ kṛcchraḥ | lākṣālavaṇamadhumāṃsatailakṣīradadhitakraghṛtagandhacarmavāsasām
                  anyatamavikraye cāndrāyaṇam | tathā | ūrṇākeśakesaribhūdhenuveśmāśmaśastravikraye
                  ca bhakṣyamāṃsasnāyvasthiśṛṅganakhaśuktivikraye taptakṛcchraḥ | hiṅgugugguluharitālamanaḥśilāñjanagairikakṣāralavaṇamaṇimuktāpravālavaiṇavamṛnmayeṣu
                  ca taptakṛcchraḥ | ārāmataḍāgodapānapuṣkariṇīsukṛtavikraye triṣavaṇasnāyy adhaḥśāyī
                  caturthakālāhāro daśasahasraṃ japan saṃvatsareṇa pūto bhavati | hīnamānonmānasaṃkarasaṃkīrṇavikraye
                  ca</q> iti | evam anyair api <span class="red">śaṅkhaviṣṇvā</span>dyuktavacanair yatra prāyaścittaviśeṣo noktas tatrānāpādi <span class="red">mānavam</span> upapātakasādhāraṇataḥ prāptaṃ traimāsikam | āpadi tu <span class="red">yājñavalkyīyaṃ</span> vratacatuṣṭayaṃ śaktyapekṣayā yojyam ||
            </p>
            
            	  
            <p>(ity apaṇyavikrayaḥ)</p>
            	
            	
            	  
            <p>tathā parivettari ca <span class="red">vasiṣṭhena</span> prāyaścittaviśaye uktaḥ: <q class="blue">parivividānaḥ kṛcchrātikṛcchrau caritvā tasmai dattvā punar niviśeta tāṃ caivāpayaccheta</q> (VaDh 20.8) iti | parivividānaḥ parivettocyate | tatsvarūpaṃ ca prāg vyākhyātam | asau kṛcchrātikṛcchrau
               caritvā tasmai jyeṣṭhāya tāṃ svoḍhāṃ dattvā brahmacaryāhṛtabhaikṣavad guruparibhavaparihārārthaṃ
               nivedya punar udvahet | kām ity apekṣāyām uktaṃ <q class="blue">tām evopayaccheta</q> iti | tām eva svoḍhāṃ jyeṣṭhāya niveditāṃ tena cānujñātām udvahet | yat tu <span class="red">hārīteno</span>ktam, <q class="blue">jyeṣṭhe 'niviṣṭe kanīyān niviśamānaḥ parivettā bhavati parivittir jyeṣṭhaḥ parivedanī
                  kanyā paridāyī dātā pariyaṣṭā yājakas te sarve patitāḥ saṃvatsaraṃ prājāpatyena kṛccheṇa
                  pāvayeyuḥ</q> iti, yad api <span class="red">śaṅkheno</span>ktam, <q class="blue">parivittiḥ parivettā ca saṃvatsaraṃ brāhmaṇagṛheṣu bhaikṣaṃ careyātām</q> iti, tad ubhayam api kāmakāreṇa kanyāpitrādyananujñātodvāhaviṣayam, prāyaścittasya
               gurutvāt | yadā punaḥ kāmataḥ kanyāṃ pitrādidattām eva pariṇayati tadā <span class="red">mānavaṃ</span> traimāsikam | pūrvoktau kṛcchrātikṛcchrau <span class="red">yājñavalkyīyaṃ</span> ca vratacatuṣṭayam ajñātaviṣayam | <span class="red">yamen</span>āpy atra viśeṣa uktaḥ:
            </p>
            	  
            <p><q class="blue">kṛcchrau dvayoḥ pārivedye kanyāyāḥ kṛcchra eva ca |<br />
                  	  atikṛcchraṃ cared dātā hotā cāndrāyaṇaṃ caret ||</q> iti |
            </p>
            	  
            <p>etac ca paryāhitāgnyādīnām api samānam, ekayoganirdeśāt | yathāha <span class="red">gautamaḥ</span>: <q class="blue">parivittiparivettṛparyāhitaparyādhātragredidhiṣūdidhiṣūpatīnāṃ saṃvastaraṃ prākṛtaṃ
                  brahmacaryam</q> (not in GDh) iti | ata eva <span class="red">vasiṣṭhen</span>āgredidhiṣūpatyādāv idam eva prāyaścittam uktam: <q class="blue">agredidhiṣūpatiḥ kṛcchraṃ dvādaśarātraṃ caritvā niviśeta tāṃ caivopayaccheta | didhiṣūpatiḥ
                  kṛcchrātikṛcchrau caritvā tasmai dattāṃ punar niviśeta</q> (VaDh 20.9–10) iti | agredidhiṣvāder lakṣaṇaṃ <span class="red">smṛtyantare</span> 'bhihitam:
            </p>
            	  
            <p><q class="blue">jyeṣṭhāyāṃ yady anūḍhāyāṃ kanyāyām ūhyate 'nujā |<br />
                  	  yā sāgredidhiṣūr jñeyā pūrvā tu didhiṣūḥ smṛtā ||</q> iti |
            </p>
            	  
            <p>tatrāgredidhiṣūpatiḥ prājāpatyaṃ kṛtvā tām eva jyeṣṭḥāṃ paścād anyenoḍhām udvahet
               | didhiṣūpatis tu kṛcchrātikṛcchrau kṛtvā svoḍhāṃ jyeṣṭāṃ kanīyasyāḥ pūrvavivoḍhre
               dattvānyām udvahed |
            </p>
            	  
            <p>(iti parivedanam)</p>
            	
            	
            	  
            <p>tathā bhṛtakādhyāpakabhṛtakādhyāpitayoś ca payasā brahmasuvarcalāṃ pibed ity adhikṛtya
               <span class="red">viṣṇuno</span>ktam:
            </p>
            	  
            <p><q class="blue">bhṛtakādhyāpanaṃ kṛtvā bhṛtakādhyāpitas tathā |<br />
                  	  anuyogapradānena trīn pakṣān niyataḥ pibet ||</q> iti |
            </p>
            	  
            <p>utkarṣahetor adhīyānasya kiṃ paṭhasi nāśitaṃ tvayety evaṃ paryanuyogo 'nuyogapradānam
               | ata eva <span class="red">smṛtyantare</span>,
            </p>
            	  
            <p><q class="blue">dattānuyogān adhyeyuḥ patitān manur abravīt |</q></p>
            	  
            <p>ity uktam | atrāpi pūrvoktavrataiḥ sahāsya śaktyapekṣayā vikalpaḥ |</p>
            	  
            <p>iti bhṛtakādhyāpakabhṛtakādhyāpitaprakaraṇam |</p>
            
            	  
            <p>tathā pāradārye 'py upapātakasāmānyaprāpta<span class="red">mānava</span>traimāsikasya <span class="red">yājñavalkya</span>vratacatuṣṭayasyāpi gurudārādāv apavāda uktaḥ | tathānyatrāpi <span class="red">gautamā</span>dibhiḥ pāradāryaviśeṣeṇāpavāda uktaḥ | yathāha <span class="red">gautamaḥ</span>: <q class="blue">dve paradāre trīṇi śrotriyasya</q> (GDh 22.29–30) iti | tathā vārṣikaṃ prākṛtaṃ brahmacaryaṃ prastutya <span class="red">tenai</span>vedam abhihitam: <q class="blue">upapātakeṣu caivam</q> (GDh 22.34) iti | tatreyaṃ vyavasthā: ṛtukāle kāmato jātimātrabrāhmaṇīgamane vārṣikaṃ prākṛtaṃ
               brahmacaryaṃ, tasminn eva kāle karmasādhanatvādiguṇaśālinyā brāhmaṇyā gamane dve varṣe
               prākṛtaṃ brahmacaryam, tādṛśyā eva śrotriyabhāryāyā gamane trīṇi varṣāṇi prākṛtaṃ
               brahmacaryam, yad vā śrotriyapatnyāṃ guṇavatyāṃ brāhmaṇyāṃ traivārṣikam, tādṛgvidhāyām
               eva kṣatriyāyāṃ dvaivārṣikam, tādṛśyām eva vaiśyāyāṃ vārṣikam iti vyavasthā | etatsamānadṛṣṭyā
               śūdrāyāṃ ṣāṇmāsikaṃ prākṛtaṃ brahmacaryaṃ kalpanīyam | ata eva <span class="red">śaṅkhena</span> <q class="blue">vaiśyām avakīrṇaḥ saṃvatsaraṃ brahmacaryaṃ triṣavaṇaṃ cānutiṣṭhet, kṣatriyāyāṃ dve
                  varṣe, trīṇi brāhmaṇyāṃ vaiśyāvac ca śūdrāyāṃ brāhmaṇapariṇītāyām</q> iti varṇakrameṇa hrāso darśitaḥ | evaṃ kṣatriyasyāpi kṣatriyādistrīṣu krameṇa dvivārṣikaikavārṣikaikaṣāṇmāsikāni
               pūrvokta eva viṣaye yojanīyāni | vaiśyasya ca vaiśyāśūdryor vārṣikaṣāṇmāsike | śūdrasya
               śudryāṃ parabhāryāyāṃ ṣāṇmāsikam eva | yat tv <span class="red">āpastambīyam</span> <q class="blue">savarṇāyām ananyapūrvāyāṃ sakṛt saṃnipāte pādaḥ, pataty evam abhyāse pādaḥ pādaś,
                  caturthe sarvam</q> (ĀpDh 2.27.11–13) iti, tad <span class="red">gautamīya</span>trivārṣikeṇa samānaviṣayam | ananyapūrvikāyāṃ tu caturabhyāse dvādaśavārṣikaprāyaścittavidhānād
               ekasyām eva gamanābhyāse nedaṃ prāyaścittaṃ kiṃ tu pratigamanaṃ pādanyūnaṃ kalpyam
               | etat sarvaṃ kāmakāraviṣayam | akāmataḥ punar etad evārdhakḷptyā pūrvoktaviṣaye yojanīyam
               | anṛtukāle tu jātimātrabrāhmaṇyāṃ kāmato gamane <span class="red">mānavaṃ</span> traimāsikam | jātimātrakṣatriyādistrīṣu punar asminn eva viṣaye tadīyāny eva dvaimāsikacāndrāyaṇamāsikāni
               yojanīyāni, kṣatriyādīnāṃ ca kṣatriyādistrīṣu dvaimāsikādīny eva | akāmataḥ punar
               etāsu traivarṇikānāṃ <span class="red">yājñavalkīyam</span> ṛṣabhaikādaśagodānaṃ māsaṃ pañcagavyāśanaṃ māsaṃ prājāpatyācaraṇaṃ ca krameṇa draṣṭavyam
               | śūdrāgamane tu kāmato vihitaṃ māsavratam evārdhakḷptyā yojanīyam | ata eva <span class="red">saṃvartaḥ</span> |
            </p>
            	  
            <p><q class="blue">śūdrāṃ tu brāhmaṇo gatvā māsaṃ māsārdham eva vā |<br />
                  	  gomūtrayāvakāhāras tiṣṭhet tatpāpamuktaye ||</q> iti |
            </p>
            	  
            <p>akāmato 'rdhamāsikam ity abhipretam | <q class="blue">brāhmaṇaś cedaṃ prekṣāpūrvakaṃ brāhmaṇadārān abhigacchet tannivṛttadharmakarmaṇaḥ
                  kṛcchro 'nivṛttadharmakarmaṇo 'tikṛcchraḥ</q> iti tad brāhmaṇabhāryāyāṃ śūdrāyāṃ draṣṭavyam, dvijātistrīṣu vā viproḍhāsu dvistrirvyabhicaritāsu
               abuddhipūrvagamane vā | tathā ca <span class="red">saṃvartaḥ</span> |
            </p>
            	  
            <p><q class="blue">viprām asvajanāṃ gatvā prājāpatyaṃ samācaret |</q> iti |
            </p>
            	  
            <p>kāmatas tu,</p>
            	  
            <p><q class="blue">rājñīṃ pravrajitāṃ dhātrīṃ sādhvīṃ varṇottamām api |<br />
                  	  krcchradvayaṃ prakurvīta sagotrām abhigamya ca ||</q></p>
            	  
            <p>iti <span class="red">yamo</span>ktaṃ kṛcchradvayaṃ draṣṭavyam | caturādyabhyāse tu vyabhicārasya svairiṇyāṃ vṛṣalyām
               avakīrṇaḥ sacailas nāta udakumbhaṃ dadyād brāhmaṇāya | vaiśyāyāṃ ca caturthakālāhāro
               brāhmaṇān bhojayed yavasabhāraṃ ca gobhyo dadyāt | kṣatriyāyāṃ trirātropoṣito ghṛtapātraṃ
               dadyāt | brāhmaṇyāṃ ṣaḍrātropoṣito gāṃ dadyād goṣv avakīrṇaḥ prājāpatyaṃ caret | <q class="blue">anūḍhāyām avakīrṇaḥ palālabharaṃ sīsamāṣakaṃ ca dadyāt</q> iti <span class="red">śaṅkho</span>ktaṃ veditavyam | caturādyabhyāsaviṣayatvaṃ cāsya,
            </p>
            	  
            <p><q class="blue">caturthe svairiṇī proktā pañcame bandhakī matā |</q></p>
            	  
            <p>iti <span class="red">smṛtyantarā</span>dav agamyate | atraiva viṣaye <span class="red">ṣaṭtriṃśanmate</span> 'py uktam:
            </p>
            	  
            <p><q class="blue">brāhmaṇīṃ bandhakīṃ gatvā kiṃcid dadyād dvijātaye |<br />
                  	  rājanyāṃ ced dhanur dadyād vaiśyāṃ gatvā tu cailakam ||<br />
                  	  śūdrāṃ gatvā tu vai vipra udakumbhaṃ dvijātaye |<br />
                  	  divasopoṣito vā syād dadyād viprāya bhojanam ||</q> iti
            </p>
            	  
            <p><span class="note">Before this NSP and Pāṇḍeya add a passage within parentheses, which is omitted by
                  Seltur. The passage in question is probably an interpolation: (anulomavyavāye garbhe
                  dviguṇaṃ yadi sā atidūṣitā na pratilomagā bhavati tadaiva | anyajātigamane dvaiguṇyaṃ
                  pratilomadūṣitāsu antyāvasāyistrīṣu ca cāṇḍālīgarbhe yathā gurutalpatvaṃ tathā kiṃcin
                  nyūnaṃ tāratamyaṃ kalpyam | cāṇḍālīgamane vārṣikam | garbhe gurutalpatvaṃ tathaiva
                  jñeyam |)</span>idaṃ prāyaścittajātaṃ garbhānutpattiviṣayam | tadutpattau tu yadviśeṣeṇa yatprāyaścittam
               uktaṃ tad eva tatra dviguṇaṃ kuryāt,
            </p>
            	  
            <p><q class="blue">gamane tu vrataṃ yat syād garbhe taddviguṇaṃ caret |</q></p>
            	  
            <p>ity <span class="red">uśanaḥ</span>smaraṇāt | śūdryāṃ garbham ādadhataś <span class="red">caturviṃśatimate</span> viśeṣa uktaḥ: <q class="blue">vṛṣalyām abhijātas tu trīṇi varṣāṇi caturthakālasamaye naktaṃ bhuñjīta</q> iti | yat tu <span class="red">manu</span>vacanam,
            </p>
            	  
            <p><q class="blue">śūdrāṃ śayanam āropya brāhmaṇo yāty adhogatim |<br />
                  	  janayitvā sutaṃ tasyāṃ brāhmaṇyād eva hīyate ||</q> (MDh 3.17)
            </p>
            	  
            <p>iti tat pāpagauravakhyāpanaparam | prātilomyavyavāye tu sarvatra puruṣasya vadha eva,</p>
            	  
            <p><q class="blue">prātilomye vadhaḥ puṃso nāryāḥ karṇādikartanam |</q></p>
            	  
            <p>iti vacanāt | yat tu <span class="red">vṛddhapraceto</span>vacanam,
            </p>
            	  
            <p><q class="blue">śūdrasya brāhmaṇīṃ mohād gacchataḥ śuddhim icchataḥ |<br />
                  	  pūrṇam etad vrataṃ deyaṃ mātā yasmād dhi tasya sā ||<br />
                  	  pādahānyānyavarṇāsu gacchataḥ sārvavarṇikam ||</q></p>
            	  
            <p>iti dvādaśavārṣikātideśakaṃ, tat svabhāryābhrāntyā gacchato veditavyam, mohād iti
               viśeṣaṇopādānāt | yat tu <span class="red">saṃvarta</span>vacanam,
            </p>
            	  
            <p><q class="blue">kathaṃcid brāhmaṇīṃ gacchet kṣatriyo vaiśya eva vā |<br />
                  	  kṛcchraṃ sāntapanaṃ vā syāt prāyaścittaṃ viśuddhaye ||<br />
                  	  śūdras tu brāhmaṇīṃ gacchet kathaṃcit kāmamohitaḥ |<br />
                  	  gomūtrayāvakāhāro māsenaikena śudhyati ||</q></p>
            	  
            <p>tad atyantavyabhicaritabrāhmaṇīviṣayam | antyajāgamane 'pi prāyaścittaṃ <span class="red">bṛhatsaṃvarten</span>oktam:
            </p>
            	  
            <p><q class="blue">rajakavyādhaśailūṣaveṇucarmopajīvinām |<br />
                  	  etās tu brāhmaṇo gatvā carec cāndrāyaṇadvayam ||</q> iti |
            </p>
            	  
            <p>idaṃ brāhmaṇasya kāmataḥ sakṛd gamanaviṣayam | kṣatriyādīnāṃ tu pādapādahīnaṃ kalpyam
               | atraiv<span class="red">āpastambeno</span>ktam:
            </p>
            	  
            <p><q class="blue">mlecchī naṭī carmakārī rajakī buruḍī tathā |<br />
                  	  etāsu gamanaṃ kṛtvā carec cāndrāyaṇadvayam ||</q> iti |
            </p>
            	  
            <p>antyajāś ca <span class="red">tenaiva</span> darśitāḥ |
            </p>
            	  
            <p><q class="blue">rajakaś carmakāraś ca naṭo buruḍa eva ca |<br />
                  	  kaivartamedamillāś ca saptaite hy antyajāḥ smṛtāḥ ||</q> iti |
            </p>
            	  
            <p>ye tu cāṇḍālādayo 'ntyāvasāyinas tatstrīgamane gurutaraṃ prāyaścittaṃ gurutalpaprakaraṇe
               darśitam | etāsāṃ cāntyajastrīṇāṃ madhye yad ekasyāṃ vyavāye prāyaścittam abhihitaṃ
               tat sarvāsu bhavati, sarvāsāṃ sadṛśatvāt | yathāha <span class="red">uśanā</span> |
            </p>
            	  
            <p><q class="blue">bahūnām ekadharmāṇām ekasyāpi yad ucyate |<br />
                  	  sarveṣāṃ tad bhavet kāryam ekarūpā hi te smṛtāḥ ||</q> iti |
            </p>
            	  
            <p>akāmatas tu gamane,</p>
            	  
            <p><q class="blue">caṇḍālamedaśvapacakapālavratacāriṇām |<br />
                  	  akāmataḥ striyo gatvā parākavratam ācaret ||</q></p>
            	  
            <p>ity <span class="red">āpastambo</span>ktaṃ draṣṭavyam | yac ca <span class="red">saṃvarta</span>vacanam,
            </p>
            	  
            <p><q class="blue">rajakavyādhaśailūṣaveṇucarmopajīvinām |<br />
                  	  striyo vipro yadā gacchet kṛcchraṃ cāndrāyaṇaṃ caret ||</q></p>
            	  
            <p>iti tad apy akāmaviṣayam | yat tu <span class="red">śātātapen</span>oktam,
            </p>
            	  
            <p><q class="blue">kaivartāṃ rajakīṃ caiva veṇucarmopajīvinīm |<br />
                  	  prājāpatyavidhānena kṛcchreṇaikena śudhyati ||</q></p>
            	  
            <p>iti tad retaḥsekāt prāṅ nivṛttiviṣayam | yat tu <span class="red">uśanaso</span>ktam,
            </p>
            	  
            <p><q class="blue">kapālikānnabhoktṝṇāṃ tannārīgāmināṃ tathā |<br />
                  	  jñānāt kṛcchrābdam uddiṣṭam ajñānād aindavadvayam ||</q></p>
            	  
            <p>iti tad abhyāsaviṣam | yadā tu cāṇḍālyādiṣu gacchato garbho bhavati tadā,</p>
            	  
            <p><q class="blue">cāṇḍālyāṃ garbham āropya gurutalpavrataṃ caret |</q></p>
            	  
            <p>ity <span class="red">uśanaso</span>ktaṃ dvādaśavārṣikaṃ draṣṭavyam | yat tu,
            </p>
            	  
            <p><q class="blue">antyajāyāṃ prasūtasya niṣkṛtir na vidhīyate |<br />
                  	  nirvāsanaṃ kṛtāṅkasya tasya kāryama saṃśayam ||</q></p>
            	  
            <p>ity <span class="red">āpastamba</span>vacanaṃ, tat kāmakāraviṣayam | strīṇām api savarṇānulomavyavāye yat puruṣasyoktaṃ
               traivārṣikādi tad eva bhavati,
            </p>
            	  
            <p><q class="blue">yat puṃsaḥ paradāreṣu tac caināṃ cārayed vratam |</q> (MDh 11.177)
            </p>
            	  
            <p>iti <span class="red">manu</span>smaraṇāt | prātilomyena vyavāye eva parastrīpuṃsayoḥ prāyaścittabhedaḥ | yathāha <span class="red">vasiṣṭhaḥ</span>: <q class="blue">śūdraś ced brāhmaṇīm abhigacched vīraṇair veṣṭayitvā śūdram agnau prāsyet brāhmaṇyāḥ
                  śirasi vapanaṃ kārayitvā sarpiṣābhyajya nagnāṃ kharam āropya mahāpatham anuvrājayet
                  pūtā bhavatīti vijñāyate</q> (VaDh 21.1) iti | tathā <q class="blue">vaiśyaś ced brāhmaṇīm abhigacchel lohitadarbhair veṣṭayitvā vaiśyam agnau prāsyed
                  brāhmaṇyāḥ śirasi vapanaṃ kārayitvā sarpiṣābhyajya nagnāṃ kharam āropya mahāpatham
                  anuvrājayet pūtā bhavatīti vijñāyate</q> (VaDh 21.2) iti | tathā <q class="blue">rājanyaś ced brāhmaṇīm abhigacchec charapatrair veṣṭayitvā rājanyam agnau prāsyet
                  brāhmaṇyāḥ śirasi vapanaṃ kārayitvā sarpiṣābhyajya nagnāṃ gaurakharam āropya mahāpatham
                  anusaṃvrājayet pūtā bhavatīti vijñāyata</q> (VaDh 21.3) iti | evaṃ vaiśyo rājanyāṃ śūdraś ca rājanyāvaiśyayor iti | <q>pūtā bhavati</q> iti vacanād, rājavīthiparivrājanam eva daṇḍarūpaṃ prāyaścittāntaranirapekṣaṃ śuddhisādhanam
               iti darśayati ||
            </p>
            
            	  
            <p>brāhmaṇyāḥ prātilomyena dvijātivyavāye prāyaścittāntaram apy uktaṃ <span class="red">saṃvartena</span>:
            </p>
            	  
            <p><q class="blue">brāhmaṇy akāmā gacchec cet kṣatriyaṃ vaiśyam eva vā |<br />
                  	  gomūtrayāvakair māsāt tadardhāc ca viśudhyati ||</q> iti |
            </p>
            	  
            <p>kāmatas tu taddviguṇaṃ kartavyam, <q class="blue">kāmāt taddviguṇaṃ bhavet</q> iti vacanāt | <span class="red">ṣaṭtriṃśanmate</span> 'pi <q class="blue">brāhmaṇī kṣatriyavaiśyasevāyām atikṛcchraṃ kṛcchrātikṛcchrau caret | kṣatriyayoṣit
                  brāhmaṇarājanyavaiśyasevāyāṃ kṛcchrārdhaṃ prājāpatyam atikṛcchram | vaiśyayoṣid brāhmaṇarājanyavaiśyasevāyāṃ
                  kṛcchrapādaṃ kṛcchrārdhaṃ prājāptyam | śūdrāyāḥ śūdrasevane prājāpatyam | brāhmaṇarājanyavaiśyasevāyāṃ
                  tv ahorātraṃ trirātraṃ kṛcchrārdham</q> iti | śūdrasevāyāṃ tu viśeṣo <span class="red">bṛhatpracetaso</span>ktaḥ |
            </p>
            	  
            <p><q class="blue">viprā śūdreṇa saṃpṛktā na cet tasmāt prasūyate |<br />
                  	  prāyaścittaṃ smṛtaṃ tasyāḥ kṛcchraṃ cāndrāyaṇatrayam ||</q></p>
            	  
            <p>etad anicchantyāṃ svapatibhrāntyā vā veditavyam |</p>
            	  
            <p><q class="blue">cāndrāyaṇe dve kṛcchraś ca viprāyā vaiśyasevane |<br />
                  	  kṛcchracāndrāyaṇe syātāṃ tasyāḥ kṣatriyasaṃgame ||<br />
                  	  kṣatriyā śūdrasaṃparke kṛcchraṃ cāndrāyaṇadvayam |<br />
                  	  cāndrāyaṇaṃ sakṛcchraṃ tu cared vaiśyena saṃgatā ||<br />
                  	  śūdraṃ gatvā cared vaiśyā kṛcchraṃ cāndrāyaṇottaram |<br />
                  	  ānulomye prakurvīta kṛcchraṃ pādāvaropitam ||</q> iti |
            </p>
            	  
            <p>prajātāyās tu <span class="red">caturviṃśatimate</span> viśaye uktaḥ |
            </p>
            	  
            <p><q class="blue">vipragarbhe parākaḥ syāt kṣatriyasya tathaindavam |<br />
                  	  aindavaś ca parākaś ca vaiśyasyākāmakārataḥ ||<br />
                  	  śūdragarbhe bhavet tyāgaś cāṇḍālo jāyate yataḥ |<br />
                  	  garbhasrāve dhātudoṣaiś carec cāndrāyaṇatrayam ||</q> iti |
            </p>
            	  
            <p>akāmakārata iti viśeṣaṇopādānāt kāmakāre punaḥ parākādikaṃ dviguṇaṃ kuryāt | yadā
               tv aniḥsṛtagarbhaiva daśamāsaṃ sthitvā prajāyate tadā prāyaścittābhāvaḥ,
            </p>
            	  
            <p><q class="blue">brāhmaṇakṣatriyaviśāṃ bhāryāḥ śūdreṇa saṃgatāḥ |<br />
                  	  aprajātā viśudhyanti prāyaścittena netarāḥ ||</q> (VaDh 21.12)
            </p>
            	  
            <p>iti <span class="red">vasiṣṭha</span>smaraṇāt | yadā tv āhitagarbhaiva paścāc chūdrādibhir vyabhicarati tadā garbhapātaśaṅkayā
               prasavottarakāla eva prāyaścittaṃ kuryāt,
            </p>
            	  
            <p><q class="blue">antarvatnī tu yā nārī sametākramya kāminā |<br />
                  	  prāyaścittaṃ na kuryāt sā yāvad garbho na niḥsṛtaḥ ||<br />
                  	  jāte garbhe vrataṃ paścāt kuryān māsaṃ tu yāvakam |<br />
                  	  na garbhadoṣas tasyāsti saṃskāryaḥ sa yathāvidhi ||</q></p>
            	  
            <p>iti <span class="red">smṛtyantara</span>darśanāt | yadā tv auddhatyāt prāyaścittaṃ na kurvanti tadā nāryāḥ karṇādikartanam
               iti draṣṭavyam | antyajādigamane 'pi strīṇāṃ <span class="red">smṛtyantare</span> prāyaścittaṃ darśitam |
            </p>
            	  
            <p><q class="blue">rajakavyādhaśailūṣaveṇucarmopajīvinaḥ |<br />
                  	  brāhmaṇy etān yadā gacched akāmād aindavatrayam ||</q> iti |
            </p>
            	  
            <p>tathā cāṇḍālyādyantyajāgamane 'pi,</p>
            	  
            <p><q class="blue">cāṇḍālaṃ pulkasaṃ mlecchaṃ śvapākaṃ patitaṃ tathā |<br />
                  	  brāhmaṇy akāmato gatvā cāndrāyaṇacatuṣṭayam ||</q> iti |
            </p>
            	  
            <p>akāmata iti vacanāt kāmato dviguṇaṃ kalpyam | tathā,</p>
            	  
            <p><q class="blue">cāṇḍālena tu saṃparkaṃ yadi gacchet kathaṃcana |<br />
                  	  saśikhaṃ vapanaṃ kuryād bhuñjīyād yāvakaudanam ||<br />
                  	  trirātram upavāsaḥ syād ekarātraṃ jale vaset |<br />
                  	  ātmanā saṃmite kūpe gomayodakakardame ||<br />
                  	  tatra sthitvā nirāhārā sā trirātraṃ tataḥ kṣipet |<br />
                  	  śaṅkhapuṣpīlatāmūlaṃ patraṃ vā kusumaṃ phalam |<br />
                  	  kṣīraṃ suvarṇasaṃmiśraṃ kvāthayitvā tataḥ pibet ||<br />
                  	  ekabhaktaṃ caret paścād yāvat puṣpavatī bhavet |<br />
                  	  bahis tāvac ca nivased yāvac carati tad vratam ||<br />
                  	  prāyaścitte tataś cīrṇe kuryād brāhmaṇabhojanam |<br />
                  	  godvayaṃ dakṣiṇāṃ dadyāc chuddhyai svāyaṃbhuvo 'bravīt ||</q> iti |
            </p>
            	  
            <p>etad apy akāmaviṣayam eva,<q class="blue">yadi gacchet kathaṃcana</q> iti vacanāt | <span class="red">ṛṣyaśṛṇgeṇā</span>py antyajavyavāye prāyaścittāntaram uktam |
            </p>
            	  
            <p><q class="blue">saṃpṛktā syād athāntyair yā sā kṛcchrābdaṃ samācaret |</q> iti |
            </p>
            	  
            <p>kāmataḥ sakṛd gamane idam | yadā tv āhitagarbhāyā eva paścāc cāṇḍālādivyavāyas tadā
               <span class="red">tenaiva</span> viśeṣa uktaḥ |
            </p>
            	  
            <p><q class="blue">antarvatnī tu yuvatiḥ saṃpṛktā cāntyayoninā |<br />
                  	  prāyaścittaṃ na sā kuryād yāvad garbho na niḥsṛtaḥ ||<br />
                  	  na pracāraṃ gṛhe kuryān na cāṅgeṣu prasādhanam |<br />
                  	  na śayīta samaṃ bhartrā na vā bhuñjīta bāndhavaiḥ ||<br />
                  	  prāyaścittaṃ gate garbhe vidhiṃ kṛcchrābdikaṃ caret |<br />
                  	  hiraṇyam atha vā dhenuṃ dadyād viprāya dakṣiṇām ||</q> iti |
            </p>
            	  
            <p>yadā tu kāmato 'tyantasaṃparkaṃ karoti tadā,</p>
            	  
            <p><q class="blue">antyajena tu saṃparke bhojane maithune kṛte |<br />
                  	  praviśet saṃpradīpte 'gnau mṛtyunā sā viśudhyati ||</q></p>
            	  
            <p>ity <span class="red">uśanaso</span>ktaṃ draṣṭavyam | yadā tūktaṃ prāyaścittaṃ na karoti tadā puṃliṅgenāṅkanīyā vadhyā
               vā bhavet,
            </p>
            	  
            <p><q class="blue">hīnavarṇopabhuktā yā sāṅkyā vadhyāthavā bhavet |</q></p>
            	  
            <p>iti <span class="red">parāśara</span>smaraṇāt |
            </p>
            
            	  
            <p>(iti pāradāryaprakaraṇam)</p>
            	
            	
            	  
            <p>tathā parivittiprāyaścittānām api parivettṛprāyaścittavad vyavasthā vijñeyā | iyāṃs
               tu viśeṣaḥ | parivettur yasmin viṣaye kṛcchrātikṛcchrau tatra parivitteḥ prājāpatyam
               iti, <q class="blue">parivittiḥ kṛcchraṃ dvādaśarātraṃ caritvā punar niviśeta tāṃ caivopayacchet</q> iti <span class="red">vasiṣṭha</span>smaraṇāt |
            </p>
            
            	  
            <p>(iti parivittiprakaraṇam)</p>
            	
            	
            	  
            <p>vārdhuṣyalavaṇakrayayos tu <span class="red">manuyogīśvaro</span>ktasāmānyopapātakaprāyaścittāni jātiśaktiguṇādyapekṣayā yojyāni || 3.265 ||
            </p>
            
            
            	  
            <p class="italic">lavaṇakrayānantaraṃ strīśūdraviṭkṣatravadha ity upapātakamadhye paṭhitaṃ tatra prāyaścittāntaram
               apy āha |
            </p>
            
            	  
            <p id="YDh_3.266" class="bold">
               	    ṛṣabhaikasahasrā gā dadyāt kṣatravadhe pumān |<br />
               	    brahmahatyāvrataṃ vāpi vatsaratritayaṃ caret ||
               	   <span class="ref">YDh_3.266</span></p>
            	  
            <p id="YDh_3.267" class="bold">
               	    vaiśyahābdaṃ cared etad dadyād vaikaśataṃ gavām |<br />
               	    ṣaṇmāsāc chūdrahāpy etad dhenur dadyād daśātha vā ||
               	   <span class="ref">YDh_3.267</span></p>
            
            	  
            <p>ekam adhikaṃ yasmin sahasre tad ekasahasraṃ, tasya pūraṇa ekasahasraḥ, ṛṣabha ekasahasro
               yāsāṃ gavāṃ tāḥ ṛṣabhaikasahasrās tāḥ kṣatravadhe dadyāt | atha vā bṛhatprāyaścittaṃ
               brahmahatyāvrataṃ varṣatrayaṃ kuryāt | vaiśyaghātī punar etat brahmahatyāvratam ekavarṣaṃ
               caret | gavām ṛṣabhaikaśataṃ vā dadyāt | śūdraghātī tu brahmahatyāvrataṃ ṣaṇmāsaṃ
               caret | yad vā daśadhenūr aciraprasūtāḥ savatsā dadyāt | idam akāmato jātimātrakṣatriyādivadhaviṣayam,
               <q class="blue">akāmatas tu rājanyaṃ vinipātya</q> (MDh 11.128) iti prakramyaiteṣām eva prāyaścittānāṃ <span class="red">mānave</span> 'bhidhānāt | dānatapasośca śaktyapekṣayā vyavasthā | īṣadvṛttasthayos tu viṭśūdrayoḥ,
            </p>
            	  
            <p><q class="blue">turīyo brahmahatyāyāḥ kṣatriyasya vadhe smṛtaḥ |<br />
                  	  vaiśye 'ṣṭamāṃśo vṛttasthe śūdre jñeyas tu ṣoḍaśaḥ ||</q> (MDh 11.127)
            </p>
            	  
            <p>iti <span class="red">manū</span>ktaṃ draṣṭavyam | vṛttasthe kṣatriye tu sārdhacaturvārṣikaṃ kalpyam | vṛttaśabdena
               cātra guṇādikam ucyate,
            </p>
            	  
            <p><q class="blue">gurupūjā ghṛṇā śaucaṃ satyam indriyanigrahaḥ |<br />
                  	  pravartanaṃ hitānāṃ ca tatsarvaṃ vṛttam ucyate ||</q></p>
            	  
            <p>iti <span class="red">manu</span>smaraṇāt | yat tu <span class="red">vṛddhahārīta</span>vacanam,
            </p>
            	  
            <p><q class="blue">brāhmaṇaḥ kṣatriyaṃ hatvā ṣaḍvarṣāṇi vrataṃ caret |<br />
                  	  vaiśyaṃ hatvā cared evaṃ vrataṃ traivārṣikaṃ dvijaḥ ||<br />
                  	  śūdraṃ hatvā cared varṣaṃ vṛṣabhaikādaśāś ca gāḥ ||</q></p>
            	  
            <p>iti, tat kāmakāraviṣayam | śrotriyakṣatriyādivadhe tu,</p>
            	  
            <p><q class="blue">turīyonaṃ kṣatriyasya vadhe brahmahaṇi vratam |<br />
                  	  ardhaṃ vaiśyavadhe kuryāt turīyaṃ vṛṣalasya tu ||</q></p>
            	  
            <p>iti <span class="red">vṛddhahārīt</span>oktaṃ draṣṭavyam | yat tu <span class="red">vasiṣṭha</span>vacanam, <q class="blue">brāhmaṇo rājanyaṃ hatvāṣṭau varṣāṇi vrataṃ caret, ṣaḍ vaiśyaṃ, trīṇi śūdram</q> (VaDh 20.31–33) iti, tad api <span class="red">hārītīyena</span> samānaviṣayam | kṣatriye tv īṣadguṇanyūna ity etāvān viśeṣaḥ | yadā tu śrotriyo vṛttasthaś
               ca bhavati tadā pūrvayor varṇayor <q class="blue">yo vedādhyāyinaṃ hatvā</q> ity <span class="red">āpastambo</span>ktaṃ dvādaśavārṣikaṃ draṣṭavyam | prārabdhayoge tv aśrotriye kṣatriyādau vyāpādite
               <q>yāgasthakṣatraviḍghātī cared brahmaṇi vratam</q> (YDh 3.251) iti draṣṭavyam | śrotriye punar yāgasthe kṣatriyādau <q class="blue">brāhmaṇasya rājanyavadhe ṣaḍvārṣikaṃ prākṛtaṃ brahmacaryam ṛṣabhaikasahasrāś ca gā
                  dadyāt, vaiśyavadhe trivārṣikam ṛṣabhaikaśatāś ca gā dadyāt, śūdravadhe sāṃvatsarikam
                  ṛabhaikādaśāś ca gā dadyād</q> (GDh 22.14–16) iti <span class="red">gautamo</span>kto dānatapasoḥ samuccayo draṣṭavyaḥ | etac cāmatipūrvaviṣayam | pūrvavad <q class="blue">amatipūrvaṃ caturṣu varṇeṣu pramāpya dvādaśa ṣaṭ trīn saṃvastaraṃ ca vratāny ādiśet
                  teṣām ante gosahasraṃ ca tato 'rdhaṃ tasyārdham ardhaṃ ca dadyāt sarveṣām ānupūrvyeṇa</q> iti <span class="red">śaṅkha</span>smaraṇāt | idaṃ ca dvādaśavārṣikaṃ <span class="red">gautamīya</span>viṣayam eva kiṃcinnyūnaguṇe kṣatriye guṇādhikayor vaiśyaśūdrayoś ca draṣṭavyam | strīśūdraviṭkṣatravadha
               ity upapātakamadhye viśeṣata eva paṭhitatvenotsargāpavādanyāyagocaratvābhāvād upapātakasāmānyaprāptāny
               api prāyaścittāny atra yojanīyāni | tatra durvṛttakṣatriyādau kāmato vyāpādite <span class="red">mānavaṃ</span> traimāsikaṃ traivārṣikaṃ dvaimāsikaṃ cāndrāyaṇaṃ ca varṇakrameṇa yojyam | akāmatas
               tu <span class="red">yogīśvaro</span>ktaṃ trirātropavāsasahitam ṛṣabhaikādaśagodānaṃ māsaṃ pañcagavyāśanaṃ māsikaṃ ca payovrataṃ
               yathākrameṇa yojyam | etac ca prāg uktaṃ vratajātaṃ brāhmaṇakartṛke kṣatriyādivadhe
               draṣṭavyam |
            </p>
            	  
            <p><q class="blue">akāmatas tu rājanyaṃ vinipātya dvijottamaḥ |</q> (MDh 11.128)
            </p>
            	  
            <p>tathā,</p>
            	  
            <p><q class="blue">brāhmaṇa <span class="note">(o?)</span> rājanyavadhe ṣaḍvārṣikaṃ |</q> (GDh 22.14_
            </p>
            	  
            <p>tathā,</p>
            	  
            <p><q class="blue">brāhmaṇaḥ kṣatriyaṃ hatvā |</q> (VaDh 20.31)
            </p>
            	  
            <p>ityādiṣu <span class="red">manugautamahārītavasiṣṭha</span>vākyeṣu brāhmaṇagrahaṇāt kṣatriyādikartṛke tu kṣatriyādivadhe pādanyūnaṃ draṣṭavyam,
            </p>
            	  
            <p><q class="blue">vipre tu sakalaṃ deyaṃ pādonaṃ kṣatryiye smṛtam |<br />
                  	  vaiśye 'rdham ekapādas tu śūdrajātiṣu śasyate ||</q></p>
            	  
            <p>iti <span class="red">vṛddhaviṣṇu</span>smaraṇāt | yat tu,
            </p>
            	  
            <p><q class="blue">parṣadyā brāhmaṇānāṃ tu sā rājñāṃ dviguṇā matā |<br />
                  	  vaiśyānāṃ triguṇā proktā parṣadvac ca vrataṃ smṛtam ||</q></p>
            	  
            <p>ity <span class="red">aṅgiro</span>vacanaṃ, tat prātilomyena vāgdaṇḍapāruṣyaviṣayam ity uktaṃ govadhaprakaraṇe | mūrdhāvasiktādīnāṃ
               vadhe etat prāyaścittajātaṃ na bhavati, teṣāṃ kṣatriyāditvābhāvāt | ato daṇḍānusāreṇaiva
               tadvadhe pūrvoktavratakadambasya vṛddhihrāsau kalpanīyau | daṇḍasya ca vṛddhihrāsau
               darśitau, <q class="blue">daṇḍapraṇayanaṃ kāryaṃ varṇajātyuttarādhare</q> ity atra || 3.266 || 3.267 ||
            </p>
            
            	  
            <p>(iti kṣatriyādivadhaprāyaścittaprakaraṇam)</p>
            	
            	
            	  
            <p class="italic">strīvadhe prāyaścittam āha |</p>
            
            	  
            <p id="YDh_3.268" class="bold">
               	    durvṛttabrahmaviṭkṣatraśūdrayoṣāḥ pramāpya tu |<br />
               	    dṛtiṃ dhanur bastam aviṃ kramād dadyād viśuddhaye ||
               	   <span class="ref">YDh_3.268</span></p>
            
            	  
            <p>brāhmaṇādibhāryā durvṛttāḥ svairiṇīḥ pramāpya krameṇa dṛtiṃ jalādhāracarmakośaṃ dhanuḥ
               kārmukaṃ bastaṃ chāgaṃ aviṃ meṣaṃ ca viśuddhaye dadyāt | idaṃ ca prātilomyenāntyajātiprasūtānāṃ
               brāhmaṇyādīnām akāmato vadhaviṣayam | kāmatas tu <span class="red">brahmagarbha</span> āha |
            </p>
            	  
            <p><q class="blue">pratilomaprasūtānāṃ strīṇāṃ māsāvadhiḥ smṛtaḥ |<br />
                  	  antaraprabhavānāṃ ca sūtādīnām caturdviṣaṭ ||</q> iti |
            </p>
            	  
            <p>brāhmaṇyādivadhe ṣaṇmāsāḥ kṣatriyāyāś catvāro vaiśyāyā dvāv ity evaṃ yathārthatayānvayaḥ
               | yadā tu vaiśyakarmaṇā jīvantīṃ vyāpādayati tadā kiṃcid deyam, <q class="blue">vaiśike na kiṃcit</q> (GDh 22.27) iti <span class="red">gautama</span>smaraṇāt | vaiśikena vaiśyakarmaṇā jīvantyāṃ vyāpāditāyāṃ kiṃcid eva deyaṃ tac ca
               jalam,
            </p>
            	  
            <p><q class="blue">kośaṃ kūpe ca vipre vā brāhmaṇyāḥ pratipādayet |<br />
                  	  vadhe dhenuḥ kṣtariyāyā basto vaiśyāvadhe smṛtaḥ ||<br />
                  	  śūdrāyām āvikaṃ vaiśyāṃ hatvā dadyāj jalaṃ naraḥ ||</q></p>
            	  
            <p>ity <span class="red">aṅgiraḥ</span>smaraṇāt | yadā punaḥ kṣatriyādibhiḥ prātilomyena vyabhicaritā brāhmaṇādyā vyāpādyante
               tadā govadhaprāyaścittāni yathārhaṃ yojyāni || 3.268 ||
            </p>
            
            	  
            <p class="italic">īṣadvyabhicaritabrāhmaṇyādivadhe viśeṣam āha |</p>
            
            	  
            <p class="bold">apraduṣṭāṃ striyaṃ hatvā śūdrahatyāvrataṃ caret | <span class="ref">YDh_3.269ab</span></p>
            
            	  
            <p>yadā tv aprakarṣeṇa duṣṭām īṣadvyabhicāriṇīṃ brāhmaṇyādikāṃ vyāpādayati, tadā śūdrahatyāvrataṃ
               ṣāṇmāsikaṃ kuryāt | yad vā daśadhenūr dadyāt | idaṃ ca ṣāṇmāsikam akāmato brāhmaṇyā
               vyāpādane kṣatriyāvadhe tu kāmakṛte draṣṭavyam | kāmato vaiśyāvadhe daśadhenūr dadyāt
               | kāmataḥ śūdrāvadhe tu upapātakasādhāraṇaprāptaṃ māsaṃ pañcagavyāśanam | yadā tu
               kāmato brāhmaṇīṃ vyāpādayati tadā dvādaśamāsikam | kṣatriyādīnāṃ tv akāmato vyāpādane
               traimāsikasārdhamāsikasārdhadvāviṃśatyahāni | yathāha <span class="red">pracetāḥ:</span> <q class="blue">anṛtumatīṃ brāhmaṇīṃ hatvā kṛcchrābdaṃ ṣaṇmāsān veti | kṣatriyāṃ hatvā ṣaṇmāsān māsatrayaṃ
                  veti | vaiśyāṃ hatvā māsatrayaṃ sārdhamāsaṃ veti | śūdrāṃ hatvā sārdhamāsaṃ sārdhadvāviṃśatyahāni
                  vā</q> | iti |
            </p>
            	  
            <p>yat tu <span class="red">hārītena</span> ṣaḍvarṣāṇi rājanye prākrṭaṃ brahmacaryaṃ trīṇi vaiśye sārdhaṃ śūdra iti pratipādyoktaṃ
               <q class="blue">kṣatriyavad brāhmaṇīṣu vaiśyavat kṣatriyāyāṃ śūdravad vaiśyāyāṃ śūdrāṃ hatvā navamāsān</q> it yuktaṃ, tad api karmasādhanatvādiguṇayoginīnāṃ kāmato vyāpādane draṣṭavyam | akāmatas
               tu sarvatrārdhaṃ kalpyam | ātreyyāṃ tu prāg uktam ||
            </p>
            
            	  
            <p>(iti strīvadhaprāyaścittaprakaraṇam)</p>
            	
            	
            	  
            <p class="italic">hiṃsāprāyaścittaprasaṅgāt, prakīrṇakapadābhidheyānupapātakaprāṇivadhe 'pi prāyaścittam
               āha | 
            </p>
            
            	  
            <p class="bold">asthimatāṃ sahasraṃ tu tathānasthimatām anaḥ || <span class="ref">YDh_3.269cd</span></p>
            
            	  
            <p>asthimatāṃ prāṇināṃ kṛkalāsaprabhṛtīnām anuktaniṣkṛtīnāṃ sahasraṃ hatvā anasthimatāṃ
               ca yūkāmatkuṇadaṃśamaśakaprabhṛtīnām anaḥ śakaṭaṃ tatparipūrṇamātraṃ hatvā śūdrahatyāvrataṃ
               ṣāṇmāsikaṃ prākṛtaṃ brahmacaryaṃ cared daśadhenūr vā dadyāt | sahasram iti parimāṇaniyamāt
               tato 'dhikavadhe tv atiriktaṃ kalpyam | arvāk punaḥ pratyekaṃ vadhe tu kiṃcit sāsthivadhe
               deyaṃ prāṇāyāmas tv anasthike iti vakṣyati | tathānasthimatām ana ity etac ca kṣodiṣṭhajantuviṣayam
               | sthaviṣṭhānasthighuṇādijantuvadhe tu <q class="blue">kṛmikīṭavayo hatvā</q> (MDh 11.71) ity ādinā malinīkaraṇīyāny abhidhāya <q class="blue">malinīkaraṇīyeṣu taptaḥ syād yavakas tryaham</q> (MDh 11.126) iti <span class="red">manū</span>ktaṃ draṣṭavyam || 3.269 ||
            </p>
            
            	  
            <p class="italic">kiṃ ca |</p>
            
            	  
            <p id="YDh_3.270" class="bold">
               	    mārjāragodhānakulamaṇḍūkāṃś ca patatriṇaḥ |<br />
               	    hatvā tryahaṃ pibet kṣīraṃ kṛcchraṃ vā pādikaṃ caret ||
               	   <span class="ref">YDh_3.270</span></p>
            
            	  
            <p>mārjārādayaḥ prasiddhāḥ patatriṇaś cāṣakākolūkās tān hatvā trirātraṃ payaḥ pibet pādakṛcchraṃ
               vācaret | vāśabdād yojanagamanādikaṃ vā kuryāt | yathāha <span class="red">manuḥ</span> |
            </p>
            	  
            <p><q class="blue">payaḥ bibet trirātraṃ vā yojanaṃ vādhvano vrajet |<br />
                  	  apaḥ spṛśet sravantyāṃ vā sūktaṃ vābdaivataṃ japet ||</q> iti | (MDh 11.133)
            </p>
            	  
            <p>idaṃ ca pratyekavadhaviṣayam | samuditavadhe tu,</p>
            	  
            <p><q class="blue">mārjāranakulau hatvā cāṣaṃ maṇḍūkam eva ca |<br />
                  	  śvagodholūkakākāṃś ca śūdrahatyāvrataṃ caret ||</q> (MDh 11.132)
            </p>
            	  
            <p>iti <span class="red">manū</span>ktaṃ ṣāṇmāsikaṃ draṣṭavyam | yat punar <span class="red">vasiṣṭhen</span>oktam, <q class="blue">śvamārjāranakulamaṇḍūkasarpadaharamūṣikān hatvā kṛcchraṃ dvādaśarātraṃ caret kiṃcid
                  dadyāt</q> (VaDh 21.24) iti, tat kāmato 'bhyāsaviṣayam veditavyam | daharo 'lpamūṣaka chuchundarī vā || 3.270
               ||
            </p>
            
            	  
            <p class="italic">kiṃ ca |</p>
            
            	  
            <p id="YDh_3.271" class="bold">
               	    gaje nīlavṛṣāḥ pañca śuke vatso dvihāyanaḥ |<br />
               	    kharājameṣeṣu vṛṣo deyaḥ krauñce trihāyanaḥ ||
               	   <span class="ref">YDh_3.271</span></p>
            
            	  
            <p>dantini vyāpādite pañca nīlavṛṣā deyāḥ | śuke pakṣiṇi dvivarṣo vatsaḥ | rāsabhacchāgaiḍakeṣu
               vyāpāditeṣu pratyekam eko vṛṣaḥ | krauñce pakṣiṇi trihāyano vatsaḥ | deya iti sarvatrānuṣaṅgaḥ
               | <span class="red">manun</span>āpyatra viśeṣa uktaḥ |
            </p>
            	  
            <p><q class="blue">vāso dadyād dhayaṃ hatvā pañca nīlān vṛṣān gajam |<br />
                  	  ajameṣāv anaḍvāhaṃ kharaṃ hatvaikahāyanam ||</q> iti || (MDh 11.137) 3.271 ||
            </p>
            
            	  
            <p class="italic">kiṃ ca |</p>
            
            	  
            <p id="YDh_3.272" class="bold">
               	    haṃsaśyenakapikravyājjalasthalaśikhaṇḍinaḥ |<br />
               	    bhāsaṃ ca hatvā dadyād gām akravyādas tu vatsikām ||
               	   <span class="ref">YDh_3.272</span></p>
            
            	  
            <p>kravyam apakvaṃ māṃsam attīti kravyāvyād vyāghrasṛgālādir mṛgaviśeṣaḥ, vānarasāhacaryāt
               | tathā haṃsaśyenasamabhivyāhārāt kaṅkagṛdhrādiḥ pakṣiviśeṣaś ca gṛhyate | jalaśabdena
               jalacarā bakādayo gṛhyante | sthalaśabdena sthalacarā balākādayaḥ | śikhaṇḍī mayūraḥ
               | bhāsaḥ pakṣiviśeṣaḥ | śeṣāḥ prasiddhāḥ | eṣāṃ pratyekaṃ vadhe gām ekāṃ dadyāt |
               akravyādas tu hariṇādimṛgān khañjarīṭādipakṣiviśeṣān hatvā vatsatarīṃ dadyāt | tathā
               ca <span class="red">manuḥ</span> |
            </p>
            	  
            <p><q class="blue">hatvā haṃsaṃ balākāṃ ca bakaṃ barhiṇam eva ca |<br />
                  	  vānaraṃ śyenabhāsau ca sparśayed brāhmaṇāya gām ||<br />
                  	  vāso dadyād dhayaṃ hatvā pañca nīlān vṛṣān gajam |<br />
                  	  ajameṣāv anaḍvāhaṃ kharaṃ hatvaikahāyanam ||<br />
                  	  kravyādas tu mṛgān hatvā dhenuṃ dadyāt payasvinīm |<br />
                  	  akravyādo vatsatarīm uṣṭraṃ hatvā tu kṛṣṇalam ||</q> iti || (MDh 11.136–38) 3.272 ||
            </p>
            
            	  
            <p class="italic">kiṃ ca |</p>
            
            	  
            <p id="YDh_3.273" class="bold">
               	    urageṣv āyaso daṇḍaḥ paṇḍake trapu sīsakam |<br />
               	    kole ghṛtaghaṭo deya uṣṭre guñjā haye 'ṃśukam ||
               	   <span class="ref">YDh_3.273</span></p>
            
            	  
            <p>sarīsṛpeṣu vyāpāditeṣu ayomayo daṇḍas tīkṣṇaprānto deyaḥ | paṇḍake napuṃsake vyāpādite
               trapu sīsakaṃ ca māṣaparimitaṃ dadyāt palālabhāraṃ vā, <q class="blue">paṇḍakaṃ hatvā palālabhāraṃ trapu sīsakaṃ vā dadyāt</q> iti <span class="red">smṛtyantara</span>darśanāt | yady api,
            </p>
            	  
            <p><q class="blue">paṇḍako liṅgahīnaḥ syāt saṃskārārhaś ca naiva saḥ |</q></p>
            	  
            <p>iti <span class="red">devala</span>vacanena sāmānyenaiva strīpuṃliṅgarahito nirdiṣṭas tathāpi na gobrāhmaṇarūpasyeha
               vivakṣā | gobrāhmaṇavadhaniṣedhasya jātyavacchedena pravṛtteḥ liṅgavirahiṇi ca paṇḍe
               jātisamavāyāviśeṣāt tannimittam eva laghuprāyaścitta muktam | tasmān mṛgapakṣiṇa eva
               vivakṣitāḥ, mṛgapakṣisamabhivyāhārāc ca | kole sūkare vyāpādite ghṛtakumbho deyaḥ
               | uṣṭre guñjā deyā | vājini vinipātite 'ṃśukaṃ vastraṃ deyam | tathā ca <span class="red">manuḥ</span> |
            </p>
            	  
            <p><q class="blue">abhriṃ kārṣṇāyasīṃ dadyāt sarpaṃ hatvā dvijottamaḥ |<br />
                  	  palālabhārakaṃ ṣaṇḍhe saisakaṃ caikamāṣakam ||</q> iti || (MDh 11.134) 3.273 ||
            </p>
            
            	  
            <p class="italic">kiṃ ca |</p>
            
            	  
            <p id="YDh_3.274" class="bold">
               	    tittirau tu tiladroṇaṃ gajādīnām aśaknuvan |<br />
               	    dānaṃ dātuṃ caret kṛcchram ekaikasya viśuddhaye ||
               	   <span class="ref">YDh_3.274</span></p>
            
            	  
            <p>tittirau patattriṇi vyāpādite tiladroṇaṃ dadyāt | droṇaśabdaś ca parimāṇaviśeṣavacanaḥ
               |
            </p>
            	  
            <p><q class="blue">aṣṭamuṣṭi bhavet kiṃcit kiṃcid aṣṭau tu puṣkalam |<br />
                  	  puṣkalāni tu catvāry āḍhakaḥ parikīrtitaḥ ||<br />
                  	  caturāḍhako bhaved droṇa ity etan mānalakṣaṇam ||</q></p>
            	  
            <p>iti <span class="red">smaraṇāt</span> | pūrvoktānāṃ gajādīnāṃ vyāpādane nirdhanatvena nīlavṛṣapañcakādidānaṃ kartum aśaknuvan
               pratyekaṃ kṛcchraṃ cared viśuddhyartham | kṛcchraśabdaś cātra lakṣaṇayā kleśasādhye
               tapomātre draṣṭavyaḥ | tapāṃsi ca <span class="red">gautamena</span> darśitāni: <q class="blue">saṃvatsaraḥ ṣaṇmāsāś catvāras trayo dvāv ekaś caturviṃśatyaho dvādaśāhaḥ ṣaḍahas tryaho
                  'horātra iti kālaḥ | etāny evānādeśe vikalpena kriyerann enasi guruṇi gurūṇi laghuni
                  laghūni</q> (GDh 19.17–19) iti | yadi kṛcchraśabdena mukhyo 'rtho gṛhyate tarhi gaje śuke vā viśeṣeṇa prajāpatya
               eva syāt | na ca tad yuktam | tapomātraparatve tu dānagurulaghubhāvākalanayā tapaso
               'pi gurulaghubhāvo yujyate | tataś ca gaje dvimāsikaṃ yāvakāśanaṃ śuke tūpavāsa iti
               | evam anyatrāpi dānānusāreṇa prāyaścittaṃ kalpyam || 3.274 ||
            </p>
            
            	  
            <p class="italic">kiṃ cāha |</p>
            
            	  
            <p class="bold">phalapuṣpānnarasajasattvaghāte ghṛtāśanam | <span class="ref">YDh_3.275ab</span></p>
            
            	  
            <p>udumbarādau phale madhūkādau ca kusume cirasthitabhaktasaktvādyanne ca rase guḍādau
               ca yāni sattvāni prāṇino jāyante teṣāṃ ghāte ghṛtaprāśanaṃ śuddhisādhanam | idaṃ ca
               ghṛtaprāśanaṃ bhojanakārye eva vidhīyate, prāyaścittānāṃ taporūpatvāt | darśitaṃ ca
               taporūpatvam <span class="red">āṅgirase</span> prāyaścittapadanirvacanavyājena |
            </p>
            	  
            <p><q class="blue">prāyo nāma tapaḥ proktaṃ cittaṃ niścaya ucyate |<br />
                  	  taponiścayasaṃyuktaṃ prāyaścittaṃ tad ucyate ||</q> iti ||
            </p>
            
            	  
            <p class="italic">pratiprāṇiprāyaścittasyānantyāt pṛṣṭākoṭenāpi vaktum aśakyatvāt sāmānyena prāyaścittam
               āha |
            </p>
            
            	  
            <p class="bold">kiṃcit sāsthivadhe deyaṃ prāṇāyāmas tv anasthike || <span class="ref">YDh_3.275cd</span></p>
            
            	  
            <p>asthimatāṃ kṛkalāsādiprāṇināṃ nyūnasahasrasaṃkhyānāṃ pratyekaṃ vadhe kiṃcit svalpaṃ
               dhānyahiraṇyādi deyam | anasthike tv ekaḥ prāṇāyāmaḥ | tatra kiṃcid iti yadā hiraṇyaṃ
               dīyate tadā paṇamātram, <q class="blue">asthimatāṃ vadhe paṇo deyaḥ</q> iti <span class="red">sumantu</span>smaraṇāt | yadā tu dhānyaṃ deyaṃ tadāṣṭamuṣṭi deyam <q class="blue">aṣṭamuṣṭi bhavet kiṃcit</q> iti <span class="red">smaraṇāt</span> | etac cānuktaniṣkṛtiprāṇivadhaviṣayam | yatra tu prāyaścittaviśeṣaḥ śrūyate tatra
               sa eva bhavati | yathāha <span class="red">parāśaraḥ</span> |
            </p>
            	  
            <p><q class="blue">haṃṣasārasacakrāhvakrauñcakukkuṭaghātakaḥ |<br />
                  	  mayūrameṣau hatvā ca ekabhaktena śudhyati ||<br />
                  	  madguṃ ca ṭiṭṭibhaṃ caiva śukaṃ pārāvataṃ tathā |<br />
                  	  āḍikāṃ ca bakaṃ hatvā śudhyed vai naktabhojanāt ||<br />
                  	  cāṣakākakapotānāṃ sārītittiraghātakaḥ |<br />
                  	  antarjala ubhe saṃdhye prāṇāyāmena śudhyati ||<br />
                  	  gṛdhraśyenavihaṅgānām ulūkasya ca ghātakaḥ |<br />
                  	  apakvāśī dinaṃ tiṣṭed dvau kālau mārutāśanaḥ ||<br />
                  	  hatvā mūṣikamārjārasarpājagaraḍuṇḍubhān |<br />
                  	  pratyekaṃ bhojayed viprāṃl lohadaṇḍaś ca dakṣiṇā ||<br />
                  	  sedhākacchapagodhānāṃ śaśaśalyakaghātakaḥ |<br />
                  	  vṛntākaphalaguñjāśy ahorātreṇa śudhyati ||<br />
                  	  mṛgarohivarāhāṇām avikābastaghātane |<br />
                  	  vṛkajambūkaṛkṣāṇāṃ tarakṣūṇāṃ ca ghātakaḥ ||<br />
                  	  tilaprasthaṃ tv asau dadyād vāyubhakṣo dinatrayam |<br />
                  	  gajameṣaturaṅgoṣṭragavayānāṃ nipātane ||<br />
                  	  prāyaścittam ahorātraṃ trisaṃdhyaṃ cāvagāhanam |<br />
                  	  kharavānarasiṃhānāṃ citrakavyāghraghātakaḥ ||<br />
                  	  śuddhim eti trirātreṇa brāhmaṇānāṃ ca bhojanaiḥ ||</q> iti ||
            </p>
            	  
            <p>evam anyeṣām api <span class="red">smṛti</span>vacasāṃ deśakālādyapekṣayā viṣayavyavasthā kalpanīyā || 3.275 ||
            </p>
            
            	  
            <p>(iti hiṃsāprāyaścittaprakaraṇam)</p>
            	
            	
            	  
            <p class="italic"><q>indhanārthaṃ drumacchedaḥ</q> (YDh 3.240) ity upapātakoddeśe paṭhitaṃ hiṃsāprasaṅgalobhena tadvyutkramapaṭhitam apapakṛṣya
               tatra prāyaścittam āha |
            </p>
            
            	  
            <p id="YDh_3.276" class="bold">
               	    vṛkṣagulmalatāvīrucchedane japyam ṛkśatam |<br />
               	    syād oṣadhivṛthāchede kṣīrāśī go 'nugo dinam ||
               	   <span class="ref">YDh_3.276</span></p>
            
            	  
            <p>phaladānāṃ āmrapanasādivṛkṣaṇāṃ gulmādīnāṃ ca yajñādyadṛṣṭārthaṃ vinā chedane ṛcāṃ
               gāyatryādīnāṃ śataṃ japtavyam | oṣadhīnāṃ tu grāmyāraṇyānāṃ vṛthaiva chedane dinaṃ
               kṛtsnam ahar gavāṃ paricaryārtham anugamyānte kṣīraṃ pibed āhārāntaraparityāgena |
               pañcayajñārthe tu na doṣaḥ | etac ca phalādidvāreṇopayogiṣu draṣṭavyam,
            </p>
            	  
            <p><q class="blue">phaladānāṃ tu vṛkṣāṇāṃ chedane japyam ṛcchatam |<br />
                  	  gulmavallīlatānāṃ ca puṣpitānāṃ ca vīrudhām ||</q> (MDh 11.143)
            </p>
            	  
            <p>iti <span class="red">manu</span>smaraṇāt | dṛṣṭārthatve 'pi karṣaṇāṅgabhūtahalādyarthatve na doṣaḥ, <q class="blue">phalapuṣpopagān pādapān na hiṃsyāt karṣaṇakaraṇārthaṃ copahanyāt</q> (VaDh 19.11–12) iti <span class="red">vasiṣṭha</span>smaraṇāt | yatra tu sthānaviśeṣād daṇḍādhikyaṃ tatra prāyaścittādhikyam api kalpanīyam
               | tad uktam |
            </p>
            	  
            <p>caityaśmaśānasīmāsu puṇyasthāne surālaye |</p>
            	  
            <p>jātadrumāṇāṃ dviguṇo damo vṛkṣe 'tha viśrute || iti | (YDh 2.228)</p>
            	  
            <p>ayaṃ ca ṛkśatajapo dvijātiviṣayo na punaḥ śūdrādiviṣayaḥ, teṣāṃ jape 'nadhikārāt |
               atas teṣāṃ daṇḍānusāreṇa dvirātrādikaṃ kalpanīyam | upapātakamadhye viśeṣataḥ pāṭhasyānarthakyaparihārārtham
               upapātakasādhāraṇaprāptaṃ prāyaścittam apy atra bhavati | tac ca gurutvād abhyāsaviṣayaṃ
               kalpyam || 3.276 ||
            </p>
            
            	  
            <p class="italic">puṃścalīvānarādivadhaprāyaścittaprasaṅgāt taddaṃśanimittaṃ prāyaścittam āha |</p>
            
            	  
            <p id="YDh_3.277" class="bold">
               	    puṃścalīvānarakharair <del>daṣṭaḥ</del> śvoṣṭrādivāyasaiḥ |<br />
               	    prāṇāyāmaṃ jale kṛtvā ghṛtaṃ prāśya viśudhyati ||
               	   <span class="ref">YDh_3.277</span></p>
            
            	  
            <p>puṃścalyādayaḥ prasiddhāḥ etair daṣṭaḥ pumān antarjale prāṇāyāmaḥ kṛtvā ghṛtaṃ prāśya
               viśudhyati | ādigrahaṇāc chṛgālādīnāṃ grahaṇam | yathāha <span class="red">manuḥ</span> |
            </p>
            	  
            <p><q class="blue">śvasṛgālakharair daṣṭo grāmyaiḥ kravyādbhir eva ca |<br />
                  	  narāśvoṣṭravarāhaiś ca prāṇāyāmena śudhyati ||</q> iti | (MDh 11.200)
            </p>
            	  
            <p>ayaṃ ca ghṛtaprāśo bhojanapratyāmnāyo draṣṭavyaḥ, prāyaścittānāṃ taporūpatvena śarīrasaṃtāpanārthatvāt
               | etad aśaktaviṣayam | <q class="blue">śvasṛgālamṛgamahiṣājāvikakharakarabhanakulamārjāramūṣakaplavabakakākapuruṣadaṣṭānām
                  āpohiṣṭetyādibhiḥ snānaṃ prāṇāyāmatrayaṃ ca</q> iti yat <span class="red">sumantu</span>vacanaṃ, tan nābher adhaḥpradeśa īṣaddaṣṭaviṣayam | yat tv <span class="red">aṅgiro</span>vacanam,
            </p>
            	  
            <p><q class="blue">brahmacārī śunā daṣṭas tryahaṃ sāyaṃ pibet payaḥ |<br />
                  	  gṛhasthaś ced dvirātraṃ tu ekāhaṃ yo 'gnihotravān ||<br />
                  	  nābher ūrdhvaṃ tu daṣṭasya tad eva dviguṇaṃ bhavet |<br />
                  	  syād etattriguṇaṃ vaktre mastake tu caturguṇam ||</q></p>
            	  
            <p>iti, tat samyagdaṣṭaviṣayam | kṣatriyavaiśyayos tu pādapādanyūnaṃ kalpanīyam | śūdrasya
               tu,
            </p>
            	  
            <p><q class="blue">śūdrāṇāṃ copavāsena śuddhir dānena vā punaḥ |<br />
                  	  gāṃ vā dadyād vṛṣaṃ caikaṃ brāhmaṇāya viśuddhaye ||</q></p>
            	  
            <p>iti <span class="red">bṛhadaṅgiraso</span>ktaṃ draṣṭavyam | yat tu <span class="red">vasiṣṭḥa</span>vacanam,
            </p>
            	  
            <p><q class="blue">brāhmaṇas tu śunā daṣṭo nadīṃ gatvā samudragām |<br />
                  	  prāṇāyāmaśataṃ kṛtvā ghṛtaṃ prāśya viśudhyati ||</q> (VaDh 23.31)
            </p>
            	  
            <p>iti, tad uttamāṅgadaṃśaviṣayam || strīṇāṃ tu,</p>
            	  
            <p><q class="blue">brāhmaṇī tu śunā daṣṭā jambukena vṛkeṇa vā |<br />
                  	  uditaṃ grahanakṣatraṃ dṛṣṭvā sadyaḥ śucir bhavet ||</q></p>
            	  
            <p>iti <span class="red">parāśaro</span>ktaṃ draṣṭavyam | kṛcchrādivratasthāyāḥ punas <span class="red">tenaiva</span> viśeṣo darśitaḥ |
            </p>
            	  
            <p><q class="blue">trirātram evopavasec chunā daṣṭā tu suvratā |<br />
                  	  saghṛtaṃ yāvakaṃ bhuktvā vrataśeṣaṃ samāpayet ||</q> iti |
            </p>
            	  
            <p>rajasvalāyām api viśeṣaḥ <span class="red">pulastyena</span> darśitaḥ |
            </p>
            	  
            <p><q class="blue">rajasvalā yadā daṣṭā śunā jambukarāsabhaiḥ |<br />
                  	  pañcarātraṃ nirāhārā pañcagavyena śudhyati ||<br />
                  	  ūrdhvaṃ tu dviguṇaṃ nābher vaktre tu triguṇaṃ tathā |<br />
                  	  caturguṇaṃ smṛtaṃ mūrdhni daṣṭe 'nyatrāplutir bhavet ||</q> iti |
            </p>
            	  
            <p>anyatrārajasvalāvasthāyām | yas tu śvādibhir ghrāṇādinopahanyate tasya <span class="red">śātātapena</span> viśeṣa uktaḥ |
            </p>
            	  
            <p><q class="blue">śunā ghrāṇāvalīḍhasya nakhair vilikhitasya ca |<br />
                  	  adbhiḥ prakṣālanaṃ śaucam agninā copacūlanam ||</q> iti |
            </p>
            	  
            <p>upacūlanaṃ tāpanam | yadā tu śvādidaṃśaśastraghātādijanitavraṇe kṛmaya utpadyante,
               tadā <span class="red">manunā</span> viśeṣa uktaḥ |
            </p>
            	  
            <p><q class="blue">brāhmaṇasya vraṇadvāre pūyaśoṇitasaṃbhave |<br />
                  	  kṛmir utpadyate yasya prāyaścittaṃ kathaṃ bhavet ||<br />
                  	  gavāṃ mūtrapurīṣeṇa trisaṃdhyaṃ snānam ācaret |<br />
                  	  trirātraṃ pañcagavyāśī tv adhonābhyā viśudhyati ||<br />
                  	  nābhikaṇṭhāntarodbhūte vraṇe cotpadyate kṛmiḥ |<br />
                  	  ṣaḍrātraṃ tu tryahaṃ pañcagavyāśanam iti smṛtam ||</q> (not in MDh)
            </p>
            	  
            <p>tatra śvādidaṃśavraṇe taddaṃśaprāyaścittānantaram idaṃ kartavyam | śastrādijanitavraṇe
               tv etad eva tryahaṃ pañcagavyāśanādikam iti śeṣaḥ | kṣatriyādiṣu tu prativarṇaṃ pādapādahrāsaḥ
               kalpanīyaḥ || 3.277 ||
            </p>
            
            	  
            <p class="italic">śārīratvagdhātuvicchedakadaṃśaprāyaścittaprasaṅgāc chārīracaramadhātuvicchedakaskandane
               prāyaścittam āha |
            </p>
            
            	  
            <p id="YDh_3.278" class="bold">
               	    yan me 'dya reta ity ābhyāṃ skannaṃ reto 'bhimantrayet |<br />
               	    stanāntaraṃ bhruvor madhyaṃ tenānāmikayā spṛśet ||
               	   <span class="ref">YDh_3.278</span></p>
            
            	  
            <p>yadi kathaṃcit strīsaṃbhogam antareṇāpi hatḥāc caramadhātur visṛṣṭas tadā tat skannaṃ
               reto <q class="blue">yan me 'dya retaḥ pṛthivīm askan</q>, <q class="blue">punar mām aitv indriyam</q> (TaitĀ 1.30.1) ity ābhyāṃ mantrābhyām abhimantrayet | tena cābhimantritena retasā stanayor bhruvoś
               ca madhyam upakaniṣṭikayā spṛśet | anye tu skannasya retaso 'śucitvena sparśakarmaṇy
               ayogyatvāt tenety anāmikāsāhacaryāt svabuddhisthāṅguṣṭhaparatvena vyācakṣate | tenāṅguṣṭhenānāmikayā
               cety aṅguṣṭhapadagrahaṇe vṛttabhaṅgaprasaṅgāt teneti nirdiṣṭam iti | tad asat, aṅguṣṭhasyābuddhisthatvāt
               | na ca śabdasaṃnihitaparityāgenārthād buddhisthasyānvayo yuktaḥ | tad uktam |
            </p>
            	  
            <p><q class="blue">gamyamānasya cārthasya naiva dṛṣṭaṃ viśeṣaṇam |<br />
                  	  śabdāntarair vibhaktyā vā dhūmo 'yaṃ jvalatīti vat ||</q> iti |
            </p>
            	  
            <p>na ca retaso 'śucitvena sparśāyogyatvam | vidhānād eva prāyaścittārtharūpasparśe yogyatvam
               avagamyate prāyaścittarūpapāna iva surāyāḥ | idaṃ ca prāyaścittaṃ gṛhasthasyaivākāmataḥ
               skannaviṣayam, brahmacāriṇaḥ svapne jāgaraṇāvasthāyāṃ ca guruprāyaścittasya darśanāt
               | yat tu <span class="red">yama</span>vacanam,<span class="note">NSP reads: manuvacanam.</span></p>
            	  
            <p><q class="blue">gṛhasthaḥ kāmataḥ kuryād retasaḥ skandanaṃ bhuvi |<br />
                  	  sahasraṃ tu japed devyaḥ prāṇāyāmais tribhiḥ saha ||</q></p>
            	  
            <p>iti, tat kāmakāraviṣayam || 3.278 ||</p>
            
            	  
            <p class="italic">kiṃ ca |</p>
            
            	  
            <p id="YDh_3.279" class="bold">
               	    mayi teja iti chāyāṃ svāṃ dṛṣṭvāmbugatāṃ japet |<br />
               	    sāvitrīm aśucau dṛṣṭe cāpalye cānṛte 'pi ca ||
               	   <span class="ref">YDh_3.279</span></p>
            
            	  
            <p>svīyaṃ pratibimbam ambugataṃ dṛṣṭaṃ cet tadā <q>mayi teja indriyam</q> itīmaṃ mantraṃ japet | aśucidravyadarśane punaḥ sāvitrīṃ savitṛdaivatyāṃ <q>tat savitur</q> ityādikām ṛcaṃ japet | tathā vākpāṇipādādicāpalyakaraṇe tām eva japet, anṛtavacane
               ca | etat kāmakāre draṣṭavyam | akāmakṛte tu,
            </p>
            	  
            <p><q class="blue">suptvā bhuktvā ca kṣutvā ca niṣṭīvyoktvānṛtāni ca |<br />
                  	  pītvāpo 'dhyeṣyamāṇaś ca ācāmetprayato 'pi san ||</q> (MDh 5.145)
            </p>
            	  
            <p>iti <span class="red">manū</span>ktamācamanaṃ draṣṭavyam | yattu <span class="red">saṃvarta</span>vacanam,
            </p>
            	  
            <p><q class="blue">kṣute niṣṭīvane caiva dantaśliṣṭe tathānṛte |<br />
                  	  patitānāṃ ca saṃbhāṣe dakṣiṇaṃ śravaṇaṃ spṛśet ||</q></p>
            	  
            <p>iti, tad alpaprayojane jalābhāve vā draṣṭavyam | strīśūdraviṭkṣatravadhānantaraṃ ninditārthopajīvanaṃ
               paṭhitaṃ tatra ca <span class="red">manuyogīśvara</span>proktāny upapātakaprāyaścittāni jātiśaktiguṇādyapekṣayā veditavyāni | nāstikye 'pi
               tāni prāyaścittāni tathaiva prayojyāni, nāstikyaśabdena ca vedanindanaṃ, tena jīvanam
               ucyate tatrobhayatrāpi <span class="red">vasiṣṭhena</span> prāyaścittāntaram apy uktam: <q class="blue">nāstikaḥ kṛcchraṃ dvādaśarātraṃ caritvā viramen nāstikyān nāstikavṛttis tv atikṛcchram</q> (VaDh 21.29–30) iti | etac ca sakṛtkaraṇaviṣayam | upapātakaprāyaścittāny abhyāsaviṣayāṇi | yac ca
               <span class="red">śaṅkheno</span>ktam <q class="blue">nāstiko nāstikavṛttiḥ kṛtaghnaḥ kūṭavyavahārī mithyābhiśaṃsī ity ete pañcasaṃvatsaraṃ
                  brāhmaṇagṛhe bhaikṣaṃ careyuḥ</q> iti, yac ca hārītena <q class="blue">nāstiko nāstikavṛttiḥ</q> iti prakramya, <q class="blue">pañcatapo 'bhrāvakāśajalaśayanāny anutiṣṭheyur grīṣmavarṣāhemanteṣu</q> iti, tad ubhayam apy antābhiniveśena bahukālābhyāsaviṣayam || 3.279 ||
            </p>
            
            	  
            <p class="italic"><q>nāstikyānantaraṃ vratalopaś ca</q> (YDh 3.236)ity uktam | tatrāvakīrṇasyāprasiddhatvāt tallakṣaṇakathanapūrvakaṃ prāyaścittam āha
               |
            </p>
            
            	  
            <p id="YDh_3.280" class="bold">
               	    avakīrṇī bhaved gatvā brahmacārī tu yoṣitam |<br />
               	    gardabhaṃ paśum ālabhya nairṛtaṃ sa viśudhyati ||
               	   <span class="ref">YDh_3.280</span></p>
            
            	  
            <p>brahmacāry upakurvāṇako naiṣṭikaś cāsau yoṣitaṃ gatvāvakīrṇī bhavati | caramadhātor
               visargo 'vakīrṇaṃ, tad yasyāsti so 'vakīrṇī, sa nirṛtidaivatyena gardabhapaśunā yāgaṃ
               kṛtvā viśudhyati | gardabhasya paśutve siddhe 'pi punaḥ paśugrahaṇaṃ <q class="blue">atha paśukalpaḥ</q> (ĀśGṛ 1.11.1) ity <span class="red">āśvalāyanādigṛhy</span>oktapaśudharmaprāptyartham | etac cāraṇye catuṣpathe laukike 'gnau kāryam, <q class="blue">brahmacārī cet striyam upeyād araṇye catuṣpathe laukike 'gnau rakṣodaivataṃ gardabhaṃ
                  paśum ālabheta</q> (VaDh 23.1) iti <span class="red">vasiṣṭha</span>smaraṇāt || tathā rātrāv ekākṣivikalena yaṣṭavyam | tathā ca <span class="red">manuḥ</span> |
            </p>
            	  
            <p><q class="blue">avakīrṇī tu kāṇena rasabhena catuṣpathe |<br />
                  	  pākayajñavidhānena yajeta nirṛtiṃ niśi ||</q> iti | (MDh 11.119)
            </p>
            	  
            <p>paśor abhāve caruṇā yaṣṭavyam, <q class="blue">nirṛtiṃ vā caruṃ nirvapet | tasya juhuyāt kāmāya svāhā kāmakāmāya svāhā nirṛtyai svāhā
                  rakṣodevatābhya svāhā</q> (VaDh 23.2–3) iti <span class="red">vasiṣṭha</span>smaraṇāt | etac cāśaktaviṣayam | śaktasya punar gardabhenāvakīrṇī nirṛtiṃ catuṣpathe
               yajet | <q class="blue">tasyājinam ūrdhvavālaṃ paridhāya lohitapātraḥ saptagṛhān bhaikṣaṃ caret karmācakṣāṇaḥ,
                  saṃvatsareṇa śudhyati</q> (GDh 23.18–19) iti <span class="red">gautamo</span>kto vārṣikatapaḥsamucitaḥ paśuyāgaś carur vā draṣṭavyaḥ | tathā triṣavaṇasnānam ekakālabhojanaṃ
               ca draṣṭavyam,
            </p>
            	  
            <p><q class="blue">etasminn enasi prāpte vasitvā gardabhājinam |<br />
                  	  saptāgārāṃ cared bhaikṣaṃ svakarma parikīrtayan ||<br />
                  	  tebhyo labdhena bhaikṣeṇa vartayann ekakālikam |<br />
                  	  upaspṛśaṃs triṣavaṇaṃ tv abdena sa viśudhyati ||</q> (MDh 11.123–24)
            </p>
            	  
            <p>iti <span class="red">manu</span>smaraṇāt | idaṃ ca vārṣikam aśrotriyabrāhmaṇapatnyāṃ vaiśyāyāṃ śrotriyapatnyāṃ ca
               draṣṭavyam | yadā tu guṇavatyor brāhmaṇīkṣatriyayoḥ śrotriyabhāryayor avakirati tadā
               trivārṣikaṃ dvivārṣikaṃ ca krameṇa draṣṭavyam | yathāhatuḥ <span class="red">śaṅkhalikhitau</span> <q class="blue">guptāyāṃ vaiśyāyām avakīrṇaḥ saṃvatsaraṃ triṣavaṇam anutiṣṭhet | kṣatriyāyāṃ tu dve
                  varṣe brāhmaṇyāṃ trīṇi varṣāṇi</q> iti | yat tv <span class="red">aṅgiro</span>vacanam,
            </p>
            	  
            <p><q class="blue">avakīrṇanimittaṃ tu brahmahatyāvrataṃ caret |<br />
                  	  cīravāsās tu ṣaṇmāsāṃs tathā mucyeta kilbiṣāt ||</q></p>
            	  
            <p>iti, tad akāmato <span class="red">mānav</span>ābdikaviṣayam īṣadvyabhicāriṇīviṣayaṃ vā | atyantavyabhicaritāsu punaḥ <q class="blue">svairiṇyāṃ vṛṣalyām avakīrṇaḥ sacailaṃ snāta udakumbhaṃ dadyād brāhmaṇāya | vaiśyāyāṃ
                  trirātram upoṣito ghṛtapātraṃ dadyāt | brāhmaṇyāṃ ṣaḍrātram upoṣito gāṃ ca dadyāt
                  | goṣv avakīrṇaḥ prājapatyaṃ caret | ṣaṇḍhāyām vakīrṇaḥ palālabhāraṃ sīsamāṣakaṃ ca
                  dadyāt</q> iti <span class="red">śaṅkhalikhit</span>oditaṃ veditavyam | etac cāvakīrṇiprāyaścittaṃ traivarṇikasyāpi brahmacāriṇaḥ samānam,
            </p>
            	  
            <p><q class="blue">avakīrṇī dvijo rājā vaiśyaś cāpi khareṇa tu |<br />
                  	  iṣṭvā bhaikṣāśano nityaṃ śudhyanty abdāt samāhitāḥ ||</q></p>
            	  
            <p>iti <span class="red">śāṇḍilya</span>smaraṇāt | yadā strīsaṃbhogam antareṇa kāmataś caramadhātuṃ visṛjati divā ca svapne
               vā visṛjati, tadā nairṛṭayāgamātraṃ draṣṭavyam, <q class="blue">etad eva retasaḥ prayatnotsarge divā svapne ca</q> (VaDh 23.4) iti <span class="red">vasiṣṭhena</span> yāgamātrasyātidiṣṭatvāt | vratāntareṣu kṛcchracāndrāyaṇādiṣv atidiṣṭabrahmacaryeṣu
               skandane saty etad eva yāgamātram, <q class="blue">vratāntareṣu caivam</q> (VaDh 23.4) iti <span class="red">tenai</span>vātidiṣṭatvāt | svapnaskandane tu <span class="red">manū</span>ktaṃ draṣṭavyam |
            </p>
            	  
            <p><q class="blue">svapne siktvā brahmacārī dvijaḥ śukram akāmataḥ |<br />
                  	  snātvārkam arcayitvā triḥ punar mām ity ṛcaṃ japet ||</q> iti | (MDh 2.181)
            </p>
            	  
            <p>vānaprasthādīnāṃ cedam eva brahmacaryakhaṇḍane avakīrṇivrataṃ kṛcchratrayādhikaṃ bhavati,</p>
            	  
            <p><q class="blue">vānaprastho yatiś caiva skandane sati kāmataḥ |<br />
                  	  parākatrayasaṃyuktam avakīrṇivrataṃ caret ||</q></p>
            	  
            <p>iti <span class="red">śāṇḍilya</span>smaraṇāt | yadā gārhasthyaparigraheṇa saṃnyāsāt pracyuto bhavati tadā <span class="red">saṃvarto</span>ktaṃ draṣṭavyam |
            </p>
            	  
            <p><q class="blue">saṃnyasya durmatiḥ kaścit pratyāpattiṃ vrajed yadi |<br />
                  	  sa kuryāt kṛcchram aśrāntaḥ ṣaṇmāsāt pratyanantaram ||</q> iti |
            </p>
            	  
            <p>pratyāpattir gārhasthyaparigrahaḥ | ata eva <span class="red">vasiṣṭhaḥ</span> |
            </p>
            	  
            <p><q class="blue">yas tu pravrajito bhūtvā punaḥ seveta maithunam |<br />
                  	  ṣaṣṭivarṣasahasrāṇi viṣṭāyāṃ jāyate kṛmiḥ ||</q> iti |
            </p>
            	  
            <p>tathā ca <span class="red">parāśaraḥ</span> |
            </p>
            	  
            <p><q class="blue">yaḥ pratyavasito vipraḥ pravrajyāto vinirgataḥ |<br />
                  	  anāśakanivṛttaś ca gārhasthyaṃ cec cikīrṣati ||<br />
                  	  sa caret rīṇi kṛcchrāṇi trīṇi cāndrāyaṇāni ca |<br />
                  	  jātakarmādibhiḥ sarvaiḥ saṃskṛtaḥ śuddhim āpnuyāt ||</q> iti |
            </p>
            	  
            <p>tatra brāhmaṇasya ṣāṇmāsikaḥ kṛcchraḥ punaḥ saṃnyāsasaṃskāraś ca, kṣatriyasya cāndrāyaṇatrayam,
               vaiśyasya kṛcchratrayam iti vyavasthā | atha vā brāhmaṇasyaiva śaktisakṛdabhyāsādyapekṣayā
               vyavasthitaṃ prāyaścittatrayaṃ draṣṭavyam |<span class="note">NSP and Pāṇḍeya add here a passage within parentheses: (citibhraṣṭā tu yā nārī mohādvicalitā
                  kvacit | prājāpatyena śudhyet tu tasmād evāpakarmaṇaḥ || citibhraṣṭā bhartur anugamane
                  āpastambasmaraṇāt kvacid ity uktam |) This is omitted by Seltur.</span> tathā maraṇasaṃnyāsinām api <span class="red">yamena</span> prāyaścittam uktam |
            </p>
            	  
            <p><q class="blue">jalāgnyudbandhanabhraṣṭāḥ pravrajyānāśakacyutāḥ |<br />
                  	  viṣaprapatanaprāyaśastraghātacyutāś ca ye ||<br />
                  	  navaite pratyavasitāḥ sarvalokabahiṣkṛtāḥ |<br />
                  	  cāndrāyaṇena śudhyanti taptakṛcchradvayena vā ||</q> iti |
            </p>
            	  
            <p>idaṃ ca cāndrāyaṇaṃ taptakṛcchradvayātmakaṃ prāyaścittadvayaṃ śaktyādyapekṣayā vyavasthitaṃ
               vijñeyam | yadā tu <q>śastraghātahatāś ca</q> iti pāṭhaḥ tadātmatyāgādyaśāstrīyamaraṇanimittas tatputrāder upadeśo draṣṭavyaḥ |
               yat punar <span class="red">vasiṣṭheno</span>ktam <q class="blue">jīvann ātmatyāgī kṛcchraṃ dvādaśarātraṃ caret trirātraṃ copavaset</q> (VaDh 23.19) iti, tad apy adhyavasitāśāstrīyamaraṇasyaiva kathaṃcijjīvane śaktyapekṣayā draṣṭavyam
               | atha vādhyavasāyamātre trirātraṃ śastrādikṣatasya dvādaśarātram iti vyavasthā |
               idaṃ cāvakīrṇiprāyaścittaṃ gurudāratatsamavyatiriktāgamyāgamanaviṣayam, tatra gurutaraprāyaścittasya
               darśitatvāt | na ca lagunāvakīrṇivratena dvādaśavārṣikādyapanodyamahāpātakadoṣanibarhaṇam
               ucitam | na ca brahmacāritvopādhikaṃ laghuprāyaścittavidhānam iti yuktam, āśramāntarāṇāṃ
               dvaiguṇyādivṛddher brahmahatyāprakaraṇe darśitatvāt | na cātrāgamyāgamanaprāyaścittaṃ
               pṛthak kartavyam, brahmacāriṇo yoṣiti brahmacaryaskhalanasyāgamyāgamanenāntarīyakatvāt,
               ato 'nyatrāpi yasmin nimitte yannimittāntaraṃ samaṃ nyūnaṃ vāvaśyaṃbhāvinaḥ | tat
               pṛthak naimittikaṃ prayuṅkte | yathā,
            </p>
            	  
            <p><q class="blue">avagūrya caret kṛcchram atikṛcchraṃ nipātane |<br />
                  	  kṛcchrātikṛcchro 'sṛkpāte kṛcchro 'bhyantaraśoṇite ||</q> (MDh 11.209)
            </p>
            	  
            <p>ity atra śoṇitotpādananimitte 'vagūraṇanipātalakṣaṇaṃ nimittadvayam avaśyaṃbhāvitvena
               svanaimittikaṃ kṛcchram atikṛcchraṃ ca na prayuṅkte, evam anyatrāpy ūhanīyam | yatra
               punar nimittānām antarbhāvaniyamo nāsti tatra punar naimittikāni pṛthak prayujyante
               | nimittāni yathā: <q>yadā parvaṇi parabhāryāṃ rajasvalāṃ tailābhyakto divā jale gacchati</q> iti |
            </p>
            	  
            <p><span class="underline">nanu</span> brahmacāriṇo yoṣiti brahmacaryaskhalanasyāgamyāgamanāntarīyakatvaṃ nāsty eva, putrikāgamane
               'gamyāgamanadoṣābhāvāt | tathā hi na tāvat putrikā kanyā akṣatayonitvāt, nāpi parabhāryā
               pradānābhāvāt, nāpi veśyā atadvṛttitvāt, nāpi vidhavā bhartṛmaraṇābhāvāt | ataḥ putrikāyāḥ
               kvāpy anantarbhāvād apratiṣiddheti tatraiva viplutasya kevalam avakīrṇivratam | anyatra
               viplutasya tu nimittāntarasaṃnipātād avakīrṇivrataṃ naimittikāntaram api prayoktavyam
               iti |
            </p>
            	  
            <p><span class="underline">tad asat</span>, putrikāyā parabhāryāsv antarbhāvāt | pradānābhāve 'pi vivāhasaṃskāreṇa saṃskṛtatvāt,
               gāndharvādivivāhapariṇītāvat | na ca,
            </p>
            	  
            <p><q class="blue">yasyās tu na bhaved bhrātā na vijñāyeta vā pitā |<br />
                  	  nopayacchet tu tāṃ prājñaḥ putrikādharmaśaṅkayā ||</q> (MDh 3.11)
            </p>
            	  
            <p>iti pratiṣedhāt, sagotrāsv iva bhāryātvaṃ notpadyata iti vācyam, dṛṣṭārthatvāt pratipedhasya
               vyaṅgāṃgyādipratiṣedhavat | dṛṣṭārthatvaṃ ca putrikādharmaśaṅkayeti hetūpādānāt |
               na ca putrārtham eva pariṇayanaṃ, api tu dharmārtham api | ataś cotpāditaputrasya
               mṛtabhāryasya dharmārthaṃ putrikāpariṇayane ko virodhaḥ | prapañcitaṃ caitat purastād
               ity alam atiprasaṅgena | tasmād brahmacāriṇo yoṣiti brahmacaryaskhalanasyāgamyāgamanānantarīyakatvān
               na pṛthaṅ naimittikaṃ prayoktavyam iti suṣṭūktam || 3.280 ||
            </p>
            
            	  
            <p class="italic">brahmacāriprāyaścittaprasaṅgād anyad apy anupātakaprāyaścittam āha |</p>
            
            	  
            <p id="YDh_3.281" class="bold">
               	    bhaikṣāgnikārye tyaktvā tu saptarātram anāturaḥ |<br />
               	    kāmāvakīrṇa ity ābhyāṃ juhuyād āhutidvayam ||
               	   <span class="ref">YDh_3.281</span></p>
            	  
            <p class="bold">upasthānaṃ tataḥ kuryāt saṃ mā siñcantv anena tu | <span class="ref">YDh_3.282ab</span></p>
            
            	  
            <p>yas tv anātura eva brahmacārī nirantaraṃ saptarātraṃ bhaikṣam āgnikāryaṃ vā tyajaty
               asau <q class="blue">kāmāvakīrṇo 'smy avakīrṇo 'smi kāmakāmāya svāhā | kāmāvapanno 'smy avapanno 'smi kāmakāmāya
                  svāhā</q> (GDh 25.4) ity etābhyāṃ mantrābhyām āhutī hutvā, <q>saṃ mā siṃcantu marutaḥ sam indraḥ saṃ bṛhaspatiḥ | saṃ māyam agniḥ siṃcantāṃ yaśasā
                  brahmavarcasena</q> ity anena mantreṇāgnim upatiṣṭhet || etac ca guruparicaryādigurutarakāryavyagratayā
               akaraṇe draṣṭavyam | yadā tv avyagra evobhe bhaikṣāgnikārye tyajati tadā,
            </p>
            	  
            <p><q class="blue">akṛtvā bhaikṣacaraṇam asamidhya ca pāvakam |<br />
                  	  anāturaḥ saptarātram avakīrṇivrataṃ caret ||</q> (MDh 2.187)
            </p>
            	  
            <p>iti <span class="red">mānavaṃ</span> draṣṭavyam | yajñopavītavināśe tu <span class="red">hārītena</span> prāyaścittam uktam: <q class="blue">manovratapatībhiś catasra ājyāhūtīr hutvā punar yathārthaṃ pratīyād asadbhaikṣabhojane
                  'bhyudite 'bhinirmukte vānte divā svapne nagnastrīdarśane nagnasvāpe śmaśānam ākramya
                  hayādīṃś cāruhya pūjyātikrame caitābhir eva juhuyād agnisamindhane sthāvarasarīsṛpādīnāṃ
                  vadhe yad devādeva heḷanam iti kūṣmāṇḍībhir ājyaṃ juhuyāt, maṇivāsogavādīnāṃ pratigrahe
                  sāvitryaṣṭasahasraṃ japet</q> iti | manovratapatībhir iti manojyotir ityādimanoliṅgābhis <q>tvam agne vratapā asi</q> ityādivrataliṅgābhir ity arthaḥ | yathārthaṃ pratīyād iti upanayanoktamārgeṇa samantrakaṃ
               gṛhṇīyād ity arthaḥ | yajñopavītaṃ vinā bhojanādikaraṇe tu,
            </p>
            	  
            <p><q class="blue">brahmasūtraṃ vinā bhuṅkte viṇmūtraṃ kurute 'thavā |<br />
                  	  gāyatryaṣṭashasreṇa prāṇāyāmena śudhyati ||</q></p>
            	  
            <p>iti <span class="red">marīcy</span>uktaṃ draṣṭavyam || 3.281 ||
            </p>
            
            	  
            <p class="italic">kiṃ ca |</p>
            
            	  
            <p class="bold">madhumāṃsāśane kāryaḥ kṛcchraḥ śeṣavratāni ca || <span class="ref">YDh_3.282cd</span></p>
            	  
            <p class="bold">pratikūlaṃ guroḥ kṛtvā prasādyaiva viśudhyati | <span class="ref">YDh_3.283ab</span></p>
            
            	  
            <p>brahmacāriṇā amatyā madhumāṃsabhakṣaṇe kṛcchraḥ kāryaḥ | tadanantaram avaśiṣṭāni vratāni
               samāpayet | etac ca śiṣṭabhojanārhaśaśādimāṃsabhakṣaṇaviṣayam, <q class="blue">brahmacārī cen māṃsam aśnīyāc chiṣṭabhojanīyaṃ kṛcchraṃ dvādaśarātraṃ caritvā vrataśeṣaṃ
                  samāpayet</q> (VaDh 23.11) iti <span class="red">vasiṣṭha</span>smaraṇāt | dvādaśarātragrahaṇaṃ tu matipūrvābhyāsāpekṣayātikṛcchraparākāder api prāptyartham
               | yadā tu māṃsaikāpanodyavyādhyabhibhūtas tadā māṃsaṃ guror ucchiṣṭaṃ kṛtvā bhakṣaṇīyam,
               <q class="blue">sa ced vyādhitaḥ kāmaṃ guror ucchiṣṭaṃ bhaiṣajyārthaṃ sarvaṃ prāśnīyāt</q> (VaDh 23.9) iti <span class="red">tenaiv</span>oktatvāt | sarvagrahaṇaṃ māṃsalaśunādyabhakṣyamātrasaṃgrahārtham | tadbhakṣaṇena cāpagatavyādhir
               ādityam upatiṣṭheta | tathā ca <span class="red">baudhāyanaḥ</span>: <q class="blue">yenecchet tu cikitsituṃ sa yadāgado bhavati tadotthāyādityam upatiṣṭheta haṃsaḥ śuciṣat</q> (BDh 2.1.28) iti | madhuno 'py ajñānataḥ prāśanopapattau na doṣaḥ, <q class="blue">akāmopanataṃ madhu vājasaneyake na duṣyati</q> (VaDh 23.13) iti <span class="red">vasiṣṭha</span>smaraṇāt | antasūtakānnādibhakṣaṇaprāyaścittaṃ tv abhakṣyaprāyaścittaprakaraṇe vakṣyāmaḥ
               | ājñāpratighātādinā guroḥ pratikūlam ācaran pādapraṇipātādinā guruṃ prasādya viśudhyati
               || 3.282 ||
            </p>
            
            	  
            <p class="italic">brahmacāriprāyaścittaprasaṅgād guror api prāyaścittam āha |</p>
            
            	  
            <p class="bold">kṛcchratrayaṃ guruḥ kuryān mriyate prahito yadi || <span class="ref">YDh_3.283cd</span></p>
            
            	  
            <p>yas tu guruś cauroragavyāghrādibhayākulapradeśe sāndratarāndhakārākulitaniśīthāvasare
               kāryārthaṃ śiṣyaṃ prerayati, sa ca guruṇā prerito daivān mṛtas, tadā sa guruḥ krcchrāṇāṃ
               prājāptyādīnāṃ trayaṃ kuryāt | na puna strayaḥ prājāpatyāḥ, tathā sati pṛthaktvaniveśinī
               saṃkhyānupapannā syāt | na ca <q>ekādaśa prayājān yajati</q> itivad āvṛttyapekṣā saṃkhyeti caturasram | svarūpapṛthaktve saṃbhavaty āvṛttyapekṣāyā
               anyāyyatvāt | yad iyam utpannagatā saṃkhyā syāt tadā syād api kathaṃcid āvṛttyapekṣā
               | kiṃ tūtpattigateyaṃ, atas tisra ājyāhutīr juhotītivat svarūpapṛthaktvāpekṣayaiva
               tritvasaṃkhyāghaṭanā yuktā || 3.283 ||
            </p>
            
            	  
            <p class="italic">sakalahiṃsāprāyaścittāpavādam āha |</p>
            
            	  
            <p class="bold">kriyamāṇopakāre tu mṛte vipre na pātakam | <span class="ref">YDh_3.284ab</span></p>
            	  
            <p class="bold">[vipāke govṛṣāṇāṃ tu bheṣajāgnikriyāsu ca ||]</p>
            
            	  
            <p>āyurvedopadeśānusareṇauṣadhapathyānnapradānādibhiś cikitsādinā kriyamāṇa upakāre yasya
               brāhmaṇādes tasmin daivāt kathaṃcin mṛte 'pi pātakaṃ naiva bhavati | vipragrahaṇaṃ
               prāṇimātropalakṣaṇārtham | ata eva,
            </p>
            	  
            <p><q class="blue">yantraṇe gocikitsārthe gūḍhagarbhavimocane |<br />
                  	  yatne kṛte vipattiḥ syān na sa pāpena lipyate ||</q></p>
            	  
            <p>ityādi <span class="red">saṃvartā</span>dyair uktam | etac ca prapañcitaṃ prāk ||
            </p>
            
            	  
            <p class="italic">mithyābhiśaṃsinaḥ prāyaścittavivakṣayā tadupayogyarthavādaṃ tāvad āha |</p>
            
            	  
            <p class="bold">mithyābhiśaṃsino doṣo dviḥ samo bhūtavādinaḥ | <span class="ref">YDh_3.284cd</span></p>
            	  
            <p class="bold">mithyābhiśastadoṣaṃ ca samādatte mṛṣā vadan ||</p>
            
            	  
            <p>yas tu parotkarṣerṣyājanitaroṣakaluṣitāntaḥkaraṇo janasamakṣaṃ mithyaivābhiśāpaṃ <q>brahmahatyādikam anena kṛtam</q> ity āropayati, tasya tad eva dviguṇaṃ bhavati | yas tu vidyamānam eva doṣam alokaviditaṃ
               janasamakṣaṃ prakāśayati, tasyāpi tatpātakisamadoṣabhāktvam | tathā <span class="red">cāpastambaḥ</span>: <q class="blue">doṣaṃ buddhvā na pūrvaḥ parebhyaḥ patitasya samākhyātā syāt pariharec cainaṃ dharmeṣu</q> iti (ĀpDh 1.21.20) | na kevalaṃ mithyābhiśaṃsī dviguṇadoṣabhāk, api tu mithyābhiśastasya yad anyad duritajātaṃ
               tad api samādatta iti vakṣyamāṇaprāyaścitte 'rthavādaḥ, na punaḥ pāpadvaiguṇyādipratipādanam
               atra vivakṣitam, nimittasya laghutvāl laghuprāyaścittasyopadekṣyamāṇatvāt kṛtanāśākṛtābhyāgamaprasaṅgāc
               ca || 3.284 ||
            </p>
            
            	  
            <p class="italic">tatra prāyaścittam āha |</p>
            
            	  
            <p id="YDh_3.285" class="bold">
               	    mahāpāpopapāpābhyāṃ yo 'bhiśaṃsen mṛṣā param |<br />
               	    abbhakṣo māsam āsīta sa jāpī niyatendriyaḥ ||
               	   <span class="ref">YDh_3.285</span></p>
            
            	  
            <p>yas tu mahāpāpena brahmahatyādinā govadhādyupapāpena vā mṛṣaiva param abhiśaṃsati,
               sa māsaṃ yāvaj jalāśano japaśīlo jitendriyaś ca bhavet | japaś ca śuddhavatīnāṃ kāryaḥ,
               <q class="blue">brāhmaṇam anṛtenābhiśasya patanīyenopapātakena vā māsam abbhakṣaḥ śuddhavatīr āvartayed
                  aśvamedhāvabhṛthaṃ vā gacchet</q> iti (VaDh 23.39–40) <span class="red">vasiṣṭha</span>smaraṇāt | mahāpāpopapāpagrahaṇam anyeṣām apy atipātakādīnām upalakṣaṇam | etac ca
               brāhmaṇasyaiva brāhmaṇenābhiśaṃsane kṛte draṣṭavyam | yadā tu brāhmaṇaḥ kṣatriyāder
               abhiśaṃsanaṃ karoti, kṣatriyādir vā brāhmaṇasya, tadā,
            </p>
            	  
            <p>pratilomāpavādeṣu dviguṇas triguṇo damaḥ |</p>
            	  
            <p>varṇānām ānulomyena tasmād ardhārdhahānitaḥ || (YDh 2.207)</p>
            	  
            <p>iti daṇḍānusāreṇa prāyaścittasya vṛddhihrāsau kalpanīyau | bhūtābhiśaṃsinas tu pūrvoktārthavādānusāreṇa
               daṇḍānusāreṇa ca tadarthaṃ kalpanīyam | tathātipātakābhiśaṃsina etad eva vrataṃ pādonam,
               pātakābhiśaṃsinas tv ardham, upapātakābhiśaṃsinas tu pādaḥ,
            </p>
            	  
            <p><q class="blue">turīyo brahmahatyāyāḥ kṣatriyasya vadhe smṛtaḥ |</q> (MDh 11.126)
            </p>
            	  
            <p>ity upapātakabhūtakṣatriyādivadhe mahāpātakaprāyaścittaturīyāṃśasya darśanāt | evaṃ
               prakīrṇābhiśaṃsino 'pi upapātakān nyūnaṃ kalpanīyam,
            </p>
            	  
            <p><q class="blue">śaktiṃ cāvekṣya pāpaṃ ca prāyaścittaṃ prakalpayet |</q> (MDh 11.210))
            </p>
            	  
            <p>iti <span class="red">smaraṇāt</span> | yat tu <span class="red">śaṅkhalikhitābhyāṃ</span> <q class="blue">nāstikaḥ kṛtaghnaḥ kūṭavyavahārī brāhmaṇavṛttighno mithyābhiśaṃsī cety ete ṣaḍvarṣāṇi
                  brāhmaṇagṛheṣu bhaikṣaṃ careyuḥ saṃvatsaraṃ dhautabhaikṣam aśnīyuḥ ṣaṇmāsān vā gā
                  anugaccheyuḥ</q> iti guruprāyaścittam uktam, tad abhyāsatāratamyāpekṣayā yojanīyam || 3.285 ||
            </p>
            
            	  
            <p class="italic">abhiśaṃsiprāyaścittaprasaṅgād abhiśastaprāyaścittam āha |</p>
            
            	  
            <p id="YDh_3.286" class="bold">
               	    abhiśasto mṛṣā kṛcchraṃ cared āgneyam eva vā |<br />
               	    nirvapet tu puroḍāśaṃ vāyavyaṃ paśum eva vā ||
               	   <span class="ref">YDh_3.286</span></p>
            
            	  
            <p>yaḥ punar mithyābhiśastaḥ sa kṛcchraṃ prājāpatyaṃ caret | agnidaivatyena vā puroḍāśena
               yajeta | vāyudaivatyena vā puroḍāśena yajeta | vāyu daivatyena vā paśunā | eṣāṃ ca
               pakṣāṇāṃ śaktisaṃbhavāpekṣayā vyavasthā | yat tu <span class="red">vasiṣṭhena</span> <q class="blue">māsam abbhakṣaṇam uktam etenaivābhiśasto vyākhyātaḥ</q> (VaDh 24.37) iti tad abhiśastasyaiva kiṃcit kālam akṛtaprāyaścittasya sato draṣṭavyam,
            </p>
            	  
            <p><q class="blue">saṃvatsarābhiśastasya duṣṭasya dviguṇo damaḥ |</q> (MDh 8.373)
            </p>
            	  
            <p>iti daṇḍātirekadarśanāt | yat tu <span class="red">paiṭhīnasi</span>noktam <q class="blue">anṛtenābhiśasyamānaḥ kṛcchraṃ caren māsaṃ pātakeṣu mahāpātakeṣu dvimāsam</q> iti, tad api <span class="red">vāsiṣṭhena</span> samānaviṣayam | yat tu <span class="red">baudhāyanen</span>oktam <q class="blue">pātakābhiśaṃsine kṛcchras tadardham abhiśastasya</q> iti, tad upapātakādiviṣayaṃ aśaktaviṣayaṃ vā | evam anyeṣām apy uccāvacaprāyaścittānām
               abhiśastaviṣayāṇāṃ kālaśaktyādyapekṣayā vyavasthā vijñeyā | yathāha <span class="red">manuḥ</span> |
            </p>
            	  
            <p><q class="blue">ṣaṣṭhānnakālatā māsaṃ saṃhitājapa eva vā |<br />
                  	  homāś ca śākalā nityam apāṅktānāṃ viśodhanam ||</q> iti | (MDh 11.201)
            </p>
            	  
            <p>apāṅktānāṃ madhye abhiśastādayaḥ paṭhitāḥ | yady apy atrābhiśastasya niṣiddhācaraṇaṃ
               nopalabhyate tathāpi mithyābhiśastatvaliṅgānumitaprāgbhavīyaniṣiddhācaraṇāpūrvanibandhanam
               idaṃ prāyaścittaṃ kṛmidaṣṭānām iveti na virodhaḥ || 3.286 ||
            </p>
            
            	  
            <p class="italic">kiṃ ca |</p>
            
            	  
            <p class="bold">aniyukto bhrātṛjāyāṃ gacchaṃś cāndrāyaṇaṃ caret | <span class="ref">YDh_3.287ab</span></p>
            
            	  
            <p>yas tu niyogaṃ vinā bhrātur jyeṣṭasya kaniṣṭasya vā bhāryāṃ gacchati sa cāndrāyaṇaṃ
               caret | etac ca sakṛd amatipūrvaviṣayam draṣṭavyam | yat tu <span class="red">śaṅkha</span>vacanam <q class="blue">parivittiḥ parivettā ca saṃvatsaraṃ brāhmaṇagṛheṣu bhaikṣaṃ careyātāṃ jyeṣṭhabhāryām
                  aniyukto gacchaṃs tad eva kaniṣṭhabhāryāṃ ca</q> iti tat kāmakāraviṣayam ||
            </p>
            
            	  
            <p class="italic">kiṃ cāha |</p>
            
            	  
            <p class="bold">trirātrānte ghṛtaṃ prāśya gatvodakyāṃ viśudhyati || <span class="ref">YDh_3.287cd</span></p>
            
            	  
            <p>yaḥ punar udakyāṃ rajasvalāṃ svabhāryām api gacchati sa trirātram upoṣyānte ghṛtaṃ
               prāśya viśudhyati | idam akāmataḥ sakṛd gamanaviṣayam | tatraivābhyāse <q class="blue">rajasvalāgamane saptarātram</q> iti <span class="red">śātātapen</span>oktaṃ draṣṭavyam | kāmataḥ sakṛd gamane 'py etad eva | yat tu <span class="red">bṛhatsaṃvarten</span>oktaṃ,
            </p>
            	  
            <p><q class="blue">rajasvalāṃ tu yo gacched garbhiṇīṃ patitāṃ tathā |<br />
                  	  tasya pāpaviśuddhyartham atikṛcchraṃ viśodhanam ||</q></p>
            	  
            <p>iti, tat kāmato 'bhyāsaviṣayam | yat punaḥ <span class="red">śaṅkhena</span> trivārṣikam uktam,
            </p>
            	  
            <p><q class="blue">pādas tu śūdrahatyāyām udakyāgamane tathā |</q></p>
            	  
            <p>iti tat kāmato 'tyantānavacchinnābhyāsaviṣayam | rajasvalāyās tu rajasvalādisparśe
               prāyaścittaṃ <span class="red">smṛtyantar</span>oktaṃ draṣṭavyam | tathā ca <span class="red">bṛhadvasiṣṭhaḥ</span> |
            </p>
            	  
            <p><q class="blue">spṛṣṭe rajasvale 'nyonyaṃ savarṇe tv ekabhartṛke |<br />
                  	  kāmād akāmato vāpi sadyaḥ snānena śudhyataḥ ||</q> iti |
            </p>
            	  
            <p>asapatnyos tu savarṇayor akāmataḥ snānamātram |</p>
            	  
            <p><q class="blue">udakyā tu savarṇā yā spṛṣṭā cet syād udakyayā |<br />
                  	  tasminn evāhani snātvā śuddhim āpnoty asaṃśayam ||</q></p>
            	  
            <p>iti <span class="red">mārkaṇḍeya</span>smaraṇāt | yat tu <span class="red">kaśyapa</span>vacanam,
            </p>
            	  
            <p><q class="blue">rajasvalā tu saṃspṛṣṭā brāhmaṇyā brāhmaṇī yadi |<br />
                  	  ekarātraṃ nirāhārā pañcagavyena śudhyati ||</q></p>
            	  
            <p>iti, tat kāmakāraviṣayam | asavarṇāsparśe tu <span class="red">bṛhadvasiṣṭhena</span> viśeṣo darśitaḥ |
            </p>
            	  
            <p><q class="blue">spṛṣṭvā rajasvalānyonyaṃ brāhmaṇī śūdrajāpi ca |<br />
                  	  kṛcchreṇa śudhyate pūrvā śūdrī dānena śudhyati ||</q></p>
            	  
            <p>dāneneti pādakṛcchrapratyāmnāyabhūtaniṣkacaturthāṃśadānena śudhyatīti |</p>
            	  
            <p><q class="blue">spṛṣṭvā rajasvalānyonyaṃ brāhmaṇī vaiśyajāpi ca |<br />
                  	  pādahīnaṃ caret pūrvā pādakṛcchraṃ tathottarā ||<br />
                  	  spṛṣṭvā rajasvalānyonyaṃ brāhmaṇī kṣatriyā tathā |<br />
                  	  kṛcchrārdhāc chudhyate pūrvā tūttarā ca tadardhataḥ ||<br />
                  	  spṛṣṭvā rajasvalānyonyaṃ kṣatriyā śūdrajāpi ca |<br />
                  	  upavāsais tribhiḥ pūrvā tv ahorātreṇa cottarā ||<br />
                  	  spṛṣṭvā rajasvalānyonyaṃ kṣatriyā vaiśyajāpi ca |<br />
                  	  trirātrāc chudhyate pūrvā tv ahorātreṇa cottarā ||<br />
                  	  spṛṣṭvā rajasvalānyonyaṃ vaiśyā śūdrā tathaiva ca |<br />
                  	  trirātrāc chudhyate pūrvā tūttarā ca dinadvayāt ||<br />
                  	  varṇānāṃ kāmataḥ sparśe śuddhir eṣā purātanī ||</q> iti |
            </p>
            	  
            <p>akāmatas tu <span class="red">bṛhadviṣṇun</span>oktaṃ snānamātram <q class="blue">rajasvalāṃ hīnavarṇāṃ rajasvalā spṛṣṭvā na tāvad aśnīyād yāvan na śuddhā syāt | savarṇām
                  adhikavarṇā vā spṛṣṭvā sadyaḥ snātvā viśudhyati</q> iti | caṇḍālādisparśe tu <span class="red">bṛhadvasiṣṭhena</span> viśeṣa uktaḥ |
            </p>
            	  
            <p><q class="blue">patitānty aśvapākena saṃspṛṣṭā ced rajasvalā |<br />
                  	  tāny ahāni vyatikramya prāyaścittaṃ samācaret ||<br />
                  	  prathame 'hni trirātraṃ syād dvitīye dvyaham eva tu |<br />
                  	  ahorātraṃ tṛtīye 'hni parato naktam ācaret ||<br />
                  	  śūdrayocchiṣṭayā spṛṣṭvā śunā ced dvyaham ācaret ||</q> iti |
            </p>
            	  
            <p>tāny ahāni vyatikramya anāśakena nītveti yāvat | etat kāmataḥ sparśaviṣayam | akāmatas
               tu,
            </p>
            	  
            <p><q class="blue">rajasvalā tu saṃspṛṣṭā cāṇḍālāntyaśvavāyasaiḥ |<br />
                  	  tāvat tiṣṭhen nirāhārā yāvatkālena śudhyati ||</q></p>
            	  
            <p>iti <span class="red">baudhāyanen</span>oktaṃ draṣṭavyam | yat punas <span class="red">tenaiv</span>oktam,
            </p>
            	  
            <p><q class="blue">rajasvalā tu saṃspṛṣṭā grāmakukkuṭasūkaraiḥ |<br />
                  	  śvabhiḥ snātvā kṣipet tāvad yāvac candrasya darśanam ||</q></p>
            	  
            <p>iti, tad aśaktaviṣayam | yadā tu bhuñjānāyāḥ śvādisparśo bhavati tadā <span class="red">smṛtyantare</span> viśeṣa uktaḥ |
            </p>
            	  
            <p><q class="blue">rajasvalā tu bhuñjānā śvāntyajādīn spṛśed yadi |<br />
                  	  gomūtrayāvakāhārā ṣaḍrātreṇa viśudhyati ||<br />
                  	  aśaktau kāñcanaṃ dadyād viprebhyo vāpi bhojanam ||</q> iti ||
            </p>
            	  
            <p>yadā tūcchiṣṭayoḥ parasparasparśanaṃ bhavati tadā,</p>
            	  
            <p><q class="blue">ucchiṣṭocchiṣṭayā spṛṣṭā kadācit strī rajasvalā |<br />
                  	  kṛcchreṇa śudhyate pūrvā śūdrā dānair upoṣitā ||</q></p>
            	  
            <p>ity <span class="red">atriṇo</span>ktaṃ draṣṭavyam || yadā tūcchiṣṭān dvijān rajasvalā spṛśati tadā,
            </p>
            	  
            <p><q class="blue">dvijān kathaṃcid ucchiṣṭān rajaḥsthā yadi saṃspṛśet |<br />
                  	  adhocchiṣṭe tv ahorātram ūrdhvocchiṣṭe tryahaṃ kṣipet ||</q></p>
            	  
            <p>iti <span class="red">mārkaṇḍey</span>oktaṃ draṣṭavyam || evam avakīrṇiprāyaścittaprasaṅgāt kānicid anupātakabhūtaprāyaścittāny
               api vyākhyāya, prakṛtam anusarāmaḥ | tatrāvakīrṇānantaraṃ <q>sutānāṃ caiva vikrayaḥ</q> (YDh 3.266) ity uktaṃ, tatra <span class="red">manuyogīśvaro</span>ktāni traimāsikādīni kāmākāmajātiśaktyādyapekṣayā pūrvavad vyavasthāpanīyāni | yat
               tu <span class="red">śaṅkha</span>vacanam, <q class="blue">devagṛhapratiśrayodyānārāmasabhāprapātaḍāgapuṇyasetusutavikrayaṃ kṛtvā taptakṛcchraṃ
                  caret</q> iti, yac ca <span class="red">parāśareṇ</span>oktam,
            </p>
            	  
            <p><q class="blue">vikrīya kanyakāṃ gāṃ ca kṛcchraṃ sāntapanaṃ caret |</q></p>
            	  
            <p>iti, tad ubhayam apy āpady akāmato draṣṭavyam | kāmatas tu,</p>
            	  
            <p><q class="blue">nārīṇāṃ vikrayaṃ kṛtvā carec cāndrāyaṇavratam |<br />
                  	  dviguṇaṃ puruṣasyaiva vratam āhur manīṣiṇaḥ ||</q></p>
            	  
            <p>iti <span class="red">caturviṃśatimato</span>ktaṃ draṣṭavyam | yat tu <span class="red">paiṭhīnasino</span>ktam, <q class="blue">ārāmataḍāgodapānapuṣkariṇīsukṛtasutavikraye triṣavaṇasnāyy adhaḥśāyī caturthakālāhāraḥ
                  saṃvatsareṇa pūto bhavati</q> iti tad ekaputraviṣayam, tadanantaraṃ <q class="blue">dhānyakupyapaśusteyam</q> ity uktaṃ, tatprāyaścittāni ca steyaprakaraṇe prapañcitāni || 3.287 ||
            </p>
            
            	  
            <p class="italic">anantaram <q>ayājyānāṃ ca yājanam</q> (YDh 3.237) ityuktaṃ, tatra prāyaścittam āha |
            </p>
            
            	  
            <p id="YDh_3.288" class="bold">
               	    trīn kṛcchrān ācared vrātyayājako 'bhicarann api |<br />
               	    vedaplāvī yavāśy abdaṃ tyaktvā ca śaraṇāgatam ||
               	   <span class="ref">YDh_3.288</span></p>
            
            	  
            <p>yas tu sāvitrīpatitānāṃ yājanaṃ karoti sa prājāpatyaprabhṛtīṃs trīn kṛcchrān ācaret
               | eteṣāṃ ca gurulaghubhūtānāṃ kṛcchrāṇāṃ nimittaṃ gurulaghubhāvena kalpanīyam | tathā
               abhicarann apīdam eva prāyaścittaṃ kuryāt | etac cāgnidādyātatāyivyatirekeṇa, <q class="blue">ṣaṭsv abhicaranna patati</q> iti <span class="red">vasiṣṭha</span>smaraṇāt | apiśabdo hīnayājakāntyeṣṭiyājakayoḥ saṃgrahārthaḥ | ata evoktaṃ <span class="red">manunā</span> |
            </p>
            	  
            <p><q class="blue">vrātyānāṃ yājanaṃ kṛtvā pareṣām antyakarma ca |<br />
                  	  abhicāram ahīnaṃ ca tribhiḥ kṛcchrair vyapohati ||</q> iti | (MDh 11.198)
            </p>
            	  
            <p>pareṣām antyakarmety atyantābhyāsaviṣayaṃ śūdrāntyakarmaviṣayaṃ vā, prāyaścittasya
               gurutvāt | ahīno dvirātrādir dvādaśāhaparyanto 'hargaṇayāgaḥ | yat tu <span class="red">śātātapeno</span>ktam, <q class="blue">patitasāvitrīkān nopanayen nādhyāpayen na yājayet, ya etān upanayed adhyāpayed yājayed
                  vā sa uddālakavrataṃ caret</q> iti, tat kāmakāraviṣayam | uddālakavrataṃ ca prāg darśitam | etac ca kṛcchratrayaṃ
               sādhāraṇopapātakaprāyaścittasyāpavādakaṃ, ata upapātakasādhāraṇaprāyaścittaṃ śūdrādyayājyayājane
               vyavatiṣṭhate | tatra kāmatas traimāsikam | akāmatas tu <span class="red">yogīśvaro</span>ktaṃ māsavratādi | yat tu <span class="red">pracetasā</span> śūdrayājakādīn paṭhitvoktam <q class="blue">pañcatapo'bhrāvakāśajalaśayanāny anutiṣṭheyuḥ | krameṇa grīṣmavarṣāhemanteṣu māsaṃ
                  gomūtrayāvakam aśnīyuḥ</q> iti, tat kāmato 'bhyāsaviṣayam | yat tu <span class="red">yamen</span>oktam,
            </p>
            	  
            <p><q class="blue">purodhāḥ śūravarṇasya brāhmaṇo yaḥ pravartate |<br />
                  	  snehād arthaprasaṅgād vā tasya kṛcchro viśodhanam ||</q></p>
            	  
            <p>iti, tad aśaktaviṣayam | yac ca <span class="red">paiṭhīnasin</span>oktam <q class="blue">śūdrayājakaḥ sarvadravyaparityāgāt pūto bhavati prāṇāyāmasahasreṣu daśakṛtvo'bhyasteṣu</q> iti, tad apy akāmato 'bhyāsaviṣayam | yat tu <span class="red">gautamen</span>oktam <q class="blue">niṣiddhamantraprayoge sahasravāg upatiṣṭhet</q> (GDh 22.23) iti niṣiddhānāṃ patitādīnāṃ yājanādhyāpanātmake mantraprayoge bahuśo 'bhyaste prākṛtaṃ
               brahmacaryam upadiṣṭaṃ, tat kāmato 'bhyāsaviṣayam | tathā yaḥ svavedaṃ viplāvayati
               yaś ca rakṣaṇakṣaṇo 'pi taskaravyatiriktaṃ śaraṇāgatam upekṣate, so 'pi saṃvatsaraṃ
               yavodanaṃ bhuñjānaḥ śudhyati | tatra viplavo nāma parvacāṇḍālaśrotrāvakāśādyanadhyāyeṣv
               adhyayanam | utkarṣahetor adhīyānasya kiṃ paṭhasi nāśitaṃ tvayety evaṃ paryanuyogadānaṃ
               vā viplāvanam ucyate | ata evoktaṃ <span class="red">smṛtyantare</span> |
            </p>
            	  
            <p><q class="blue">dattānuyogānadhyetuḥ patitān manur abravīt |</q> iti |
            </p>
            	  
            <p>yat tu <span class="red">vasiṣṭhen</span>oktam <q class="blue">patitacāṇḍālaśavaśrāvaṇe trirātraṃ vāgyatā anaśnanta āsīran sahasraparamaṃ vā tadabhyasyantaḥ
                  pūtā bhavantīti vijñāyate</q> (VaDh 23.34–35) iti, <q class="blue">etenaiva garhitādhyāpakayājakā vyākhyātāḥ dakṣiṇātyāgāc ca pūtā bhavantīti vijñāyate</q> (VaDh 23.36) iti, tad buddhipūrvaviṣayam | yat tu <span class="red">ṣaṭtriṃśanmate</span> 'bhihitam <q class="blue">cāṇdālaśrotrāvakāśe śrutismṛtipāṭhe ekarātram abhojanam</q> iti tad abuddhipūrvaviṣayam | yadā sarpādyantarāgamanamātraṃ bhavati na punas tatrādhīte
               tatrāpi prāyaścittaṃ <span class="red">yamen</span>oktam |
            </p>
            	  
            <p><q class="blue">sarpasya nakulasyātha ajamārjārayos tathā |<br />
                  	  mūṣakasya tathoṣṭrasya maṇḍūkasya ca yoṣitaḥ ||<br />
                  	  puruṣasyaiḍakasyāpi śuno 'śvasya kharasya ca |<br />
                  	  antarāgamane sadyaḥ prāyaścittam idaṃ śṛṇu ||<br />
                  	  trirātram upavāsaś ca trir ahnaś cābhiṣecanam |<br />
                  	  grāmāntaraṃ vā gantavyaṃ jānubhyāṃ nātra saṃśayaḥ ||</q> iti ||
            </p>
            	  
            <p>pitṛmātṛsutatyāgataḍāgārāmavikrayeṣu <span class="red">manuyogīśvaro</span>ktopapātakasādhāraṇaprāyaścittāni pūrvavaj jātiśaktiguṇādyapekṣayā yojyāni | tatra
               pitṛmātrādityāgasya,
            </p>
            	  
            <p><q class="blue">akāraṇaparityaktā mātāpitror guros tathā |</q></p>
            	  
            <p>ity apāṅkteyamadhye pāṭhāt tannimittam api prāyaścittaṃ bhavati | yathāha <span class="red">manuḥ</span> |
            </p>
            	  
            <p><q class="blue">ṣaṣṭhānnakālatā māsaṃ saṃhitājapa eva vā |<br />
                  	  homāś ca śākalā nityam apāṅktānāṃ viśodhanam ||</q> iti | (MDh 11.201)
            </p>
            	  
            <p>apāṅktāś ca śrāddhakāṇḍe <q class="blue">ye stenapatitaklībāḥ</q> (MDh 3.150) ityādivākyair darśitāḥ | taḍāgārāmavikrayeṣu ca katicidviśeṣadvaimāsikaprāyaścittāni
               saviṣayāṇi sutavikrayaprāyaścittakathanāvasare kathitāni | anantaraṃ <q class="blue">kanyāyā dūṣaṇam</q> (MDh 11.62) ity uktaṃ, tatra ca traimāsikadvaimāsikacāndrāyaṇādīni varṇānāṃ savarṇāviṣaye yojyāni
               | ānulomye punar māsikapayo'śanaṃ prājāpatyaṃ vā,
            </p>
            	  
            <p>sakāmāsv anulomāsu na doṣas tv anyathā damaḥ | (YDh 2.288)</p>
            	  
            <p>iti daṇḍālpatvadarśanāt | yat tu <span class="red">śaṅkhen</span>oktam <q class="blue">kanyādūṣī somavikrayī ca kṛcchram abbhakṣaṃ careyātām</q> iti, ya cca <span class="red">hārīta</span>vacanam <q class="blue">kanyādūṣī somavikrayī vṛṣalīpatiḥ kaumāradāratyāgī surāmadyapaḥ śūdrayājako guroḥ
                  pratihantā nāstiko nāstikavṛttiḥ kṛtaghnaḥ kūṭavyavahārī brāhmaṇavṛttighno mithyābhiśaṃsī
                  patitasaṃvyavahārī mitradhruk śaraṇāgataghātī pratirūpakavṛttir ity ete pañcatapo'bhrāvakāśajalaśayanāny
                  anutiṣṭheyur grīṣmavarṣāhemanteṣu māsaṃ gomūtrayāvakam aśnīyuḥ</q> iti, tad ubhayam api kṣatriyavaiśyayoḥ prātilomyena dūṣaṇe yojyam | śūdrasya tu vadha
               eva,
            </p>
            	  
            <p>dūṣaṇe tu karaccheda uttamāyāṃ vadhas tathā | (YDh 2.288)</p>
            	  
            <p>iti vadhadarśanāt | parivindakayājanakanyāpradānayoḥ kauṭilye śiṣṭāpratiṣiddhavratalope
               cātmārthapākakriyārambhe madyapastrīniṣevaṇe ca sādhāraṇopapātakaprāyaścittaṃ prāgvad
               vyasthāpanīyam | ādyayos tu viśeṣaprāyaścittāni parivedanāyājyayājanaprāyaścittakathanaprastāve
               darśitāni | anantaraṃ <q>svādhyāyāgnisutatyāgaḥ</q> (YDh 3.239) ity uktaṃ, tatra vyasanāśaktyā tyāge <q>adhītasya ca nāśanam</q> (YDh 3.228) iti brahmahatyāsamaprāyaścittam uktam | śāstraśravaṇādyākulatayā tyāge tu traimāsikādyupapātakaprāyaścittāni
               jātiśaktiguṇādyapekṣayā yojyāni | yat tu <span class="red">vasiṣṭhen</span>oktam <q class="blue">brahmojjhaḥ kṛcchraṃ dvādaśarātraṃ caritvā punar upayuñjīta vedam ācāryāt</q> (VaDh 20.12) iti, tad atyantāpadviṣayam | agnityāge 'pi <span class="red">tenaiva</span> viśeṣo darśitaḥ: <q class="blue">yo 'gnīn apavidhyet sa kṛcchraṃ dvādaśarātraṃ caritvā punarādheyaṃ kārayet</q> (VaDh 21.27) iti | dvādaśarātragrahaṇam utsannakālāpekṣayā prājāptyādigurulaghukṛcchrāṇāṃ prāptyartham
               | tatra māsadvaye prājāpatyaṃ māsacatuṣṭaye 'tikṛcchraḥ, ṣaṇmāsocchinne parākaḥ, ṣaṇmāsād
               ūrdhvaṃ <span class="red">yogīśvaro</span>ktāny upapātakasāmānyaprāyaścittāni kālādyapekṣayā yojyāni, saṃvatsarād ūrdhvaṃ tu
               <span class="red">mānavaṃ</span> traimāsikaṃ dvaimāsikam iti vyavasthā | etac ca nāstikyena tyāgaviṣayam | tathā ca
               <span class="red">vyāghraḥ</span> |
            </p>
            	  
            <p><q class="blue">yo 'gniṃ tyajati nāstikyāt prājāpatyaṃ cared dvijaḥ |</q> iti |
            </p>
            	  
            <p>yadā tu pramādāt tyajati tadā <span class="red">bhāradvājagṛhye</span> viśeṣa uktaḥ: <q class="blue">prāṇāyāmaśatam ā trirātrād upavāsaḥ syād ā viṃśatirātrād ata ūrdhvam ā ṣaṣṭirātrāt
                  tisro rātrīr upavased ata ūrdhvam ā saṃvatsarāt prājāpatyaṃ caret, ata ūrdhvaṃ kālabahutve
                  doṣagurutvam</q> iti | yadā tv ālasyādinā tyajati tad api <span class="red">tenaiva</span> viśeṣa uktaḥ: <q class="blue">dvādaśāhātikrame traham upavāso māsātikrame dvādaśāham upavāsaḥ saṃvatsarātikrame
                  māsopavāsaḥ payobhakṣaṇaṃ vā</q> iti | saṃvatsarād ūrdhvaṃ tu <span class="red">vṛddhahārītena</span> viśeṣa uktaḥ: <q class="blue">saṃvatsarotsanne 'gnihotre cāndrāyaṇaṃ kṛtvā punar ādadhyāt | dvivarṣotsanne cāndrāyaṇaṃ
                  somāyanaṃ ca kuryāt | trivarṣotsanne saṃvatsaraṃ kṛcchram abhyasya punar ādadhyāt</q> iti | somāyanaṃ kṛcchrakāṇḍe vakṣyate | <span class="red">śaṅkhenā</span>pi viśeṣa uktaḥ: <q class="blue">agnyutsādī saṃvatsaraṃ prājāptyaṃ cared gāṃ ca dadyāt</q> iti || sutatyāge bandhutyāge ca traimāsikaṃ govadhavrataṃ kāmataḥ | akāmatas tu <span class="red">yogīśvaro</span>ktaṃ vratacatuṣṭayaṃ śaktyādyapekṣayā yojyam | drumacchede prāyaścittaṃ prāguktaṃ
               | strīprāṇivadhavaśīkaraṇādibhir jīvane tilekṣuyantrapravartane ca tāny eva prāyaścittāni
               tathaiva yojyāni | vyasaneṣu ca dyūtamṛgayādiṣu tāny eva vratāni tathaiva yojyāni
               | yat tu <span class="red">baudhayanena</span> <q class="blue">athāśucikarāṇi | dyūtam abhicāro 'nāhitāgner uñchavṛttiḥ samāvṛttasya ca bhaikṣacaryā
                  tasya ca gurukule vāsa ūrdhvaṃ caturbhyo māsebhyo yaś ca tam adhyāpayati nakṣtranirdeśanaṃ
                  ceti | dvādaśamāsān dvādaśārdhamāsān dvādaśāhān dvādaśaṣaḍahān dvādaśatryahāṃś ca
                  tryaham ekāham ity aśucikaranirdeśaḥ</q> (BDh 2.2.15–17) iti dyūte vārṣikavratam uktaṃ, tad abhyāsaviṣayam | yat tu <span class="red">pracetaso</span>ktam <q class="blue">anṛtavāk taskaro rājabhṛtyo vṛkṣāropakavṛttir garado 'gnido 'śvarathagajārohaṇavṛttī
                  raṅgopajīvī śvāgaṇikaḥ śūdropādhyāyo vṛṣalīpatir bhāṇḍiko nakṣatropajīvī śvavṛttir
                  brahmajīvī cikitsako devalakaḥ purohitaḥ kitavo madyapaḥ kūṭakārako 'patyavikrayī
                  manuṣyapaśuvikretā ceti tān uddharet sametya nyāyato brāhmaṇavyavasthayā sarvadravyatyāge
                  caturthakālāhārāḥ saṃvatsaraṃ triṣavaṇam upapṛśeyus tasyānte devapitṛtarpaṇaṃ gavāhnikaṃ
                  cety evaṃ vyavahāryā</q> iti ,tad api <span class="red">baudhāyanena</span> samānaviṣayam | śvāgaṇiko yaḥ śvagaṇena jīvati | bhāṇḍiko bandivyatirikto rājñāṃ
               tūryādisvanaiḥ prabodhayitā, bandinaḥ pṛthagupādānāt | śvavṛttiḥ sevakaḥ | brahmajīvī
               brāhmaṇakāryeṣu mūlyena paricārakaḥ | <span class="red">manū</span>ktāny apy apāṅkteyaprāyaścittāni ṣaṣṭhānnakālatā māsam ityādīny api jātyādyapekṣayā
               yojyāni, taduktāpāṅktyamadhye 'pi kitavādivyasanināṃ paṭhitatvāt | ātmavikraye śūdrasevāyāṃ
               ca sāmānyaprāyaścittāni prāgvad eva yojyāni | yat tu <span class="red">baudhāyaneno</span>ktam <q class="blue">samudrayānaṃ brāhmaṇasya nyāsāpaharaṇaṃ sarvapaṇyair vyavaharaṇaṃ bhūmyanṛtaṃ śūdrasevā
                  yaś ca śūdrāyām abhijāyate tena yad apatyaṃ ca bhavati teṣāṃ tu nirdeśaḥ |</q></p>
            	  
            <p><q class="blue">caturthakālaṃ mitabhojinaḥ syur<br />
                  	  apo 'bhyupeyuḥ savanānukalpam |<br />
                  	  sthānāsanābhyāṃ viharanta etais<br />
                  	  tribhir varṣais tad apaharanti pāpam ||</q> (BDh 2.2.2–10)
            </p>
            	  
            <p>iti, tad bahukālasevāviṣayam | hīnajātibhiḥ sakhye tūpapātakasāmānyaprāyaścittāny
               eva | yat tu <span class="red">pracetaso</span>ktam <q class="blue">mitrabhedanakaraṇād ahorātram anaśnan hutvā payaḥ pibet</q> iti, tad ahīnasakhyabhedanaviṣayam | hīnayoniniṣevaṇe 'py upapātakasāmānyaprāyaścittāni
               yojyāni | yat tu <span class="red">śātātapeno</span>ktam <q class="blue">brāhmaṇo rājakanyāpūrvī kṛcchraṃ dvādaśarātraṃ caritvā niviśet tāṃ caivopayacched
                  vaiśyāpūrvīṃ tu taptakṛcchraṃ śūdrāpūrvīṃ tu kṛcchrātikṛcchraṃ rājanyaś ced vaiśyāpūrvī
                  kṛcchraṃ dvādaśarātraṃ caritvā niviśet tāṃ caivopayacchec chūdrāpūrvī tv atikṛcchraṃ
                  vaiśyaś cec chūdrāpūrvī kṛcchraṃ dvādaśarātraṃ caritvā tāṃ copayacchet</q> iti, tatra niviśet tāṃ copayacched iti kṛcchrānuṣṭhānottarakālaṃ savarṇāpariṇayanād
               ūrdhvaṃ tāṃ ca rājanyādikām upayacched ity arthaḥ | idaṃ cājñānaviṣayam | jñānatas
               tūpapātakasāmānyaprāyaścittaṃ vyavasthitam eva draṣṭavyam | sādhāraṇastrīsaṃbhoge
               ca hīnayoniniṣevaṇam ity uktaṃ tatrāpi,
            </p>
            	  
            <p><q class="blue">paśuveśyābhigamane prājāpatyaṃ vidhīyate |</q></p>
            	  
            <p>iti <span class="red">saṃvrato</span>ktam akāmato draṣṭavyam | kāmatas tu <span class="red">yameno</span>ktaṃ draṣṭavyam:
            </p>
            	  
            <p><q class="blue">veśyāgamanajaṃ pāpaṃ vyapohanti dvijātayaḥ |<br />
                  	  pītvā sakṛt sakṛt taptaṃ saptarātraṃ kuśodakam ||</q> iti |
            </p>
            	  
            <p>upapātakasāmānyaprāyaścittāni ca kāmākāmato 'bhyāsāpekṣayā yojyāni | tatra matyābhyāse
               tu <q class="blue">pratinimittaṃ naimittikam āvartate</q> iti nyāyāt, pratinimittaṃ naimittikāvṛttau prasaktāyā <span class="red">laugākṣiṇā</span> viśeṣa uktaḥ:
            </p>
            	  
            <p><q class="blue">abhyāse 'harguṇā vṛddhir māsād arvāg vidhīyate |<br />
                  	  tato māsaguṇā vṛddhir yāvat saṃvatsaraṃ bhavet ||<br />
                  	  tataḥ saṃvatsaraguṇā yāvat pāpaṃ samācaret ||</q> iti |
            </p>
            	  
            <p>idaṃ matipūrvaviṣayam | amatipūrvāvṛttau <span class="red">caturviṃśatimate</span> viśeṣa uktaḥ:
            </p>
            	  
            <p><q class="blue">sakṛtkṛte tu yat proktaṃ triguṇaṃ tantribhir dinaiḥ |<br />
                  	  māsāt pañcaguṇaṃ proktaṃ ṣaṇmāsād daśadhā bhavet ||<br />
                  	  saṃvatsarāt pañcadaśaṃ tryabdād viṃśaguṇaṃ bhavet |<br />
                  	  tato 'py evaṃ prakalpyaṃ syāc <span class="red">chātātapa</span>vaco yathā ||</q> iti ||
            </p>
            	  
            <p>yat punaḥ <q class="blue">vidheḥ prāthamikād asmāt dvitīye dviguṇaṃ caret</q> iti pratinimittam āvṛttividhāyakaṃ tan mahāpātakaviṣayam ity uktaṃ prāk | yat tu
               <span class="red">yamena</span> sādhāraṇastrīgamanam adhikṛtya gurutalpavratam atidiṣṭam:
            </p>
            	  
            <p><q class="blue">gurutalpavrataṃ kecit kecic cāndrāyaṇavratam |<br />
                  	  goghnasyecchanti kecit tu kecid evāvakīrṇinaḥ ||</q></p>
            	  
            <p>iti, etac ca janmaprabhṛtisānubandhānavacchinnābhyāsaviṣayam | anantaraṃ <q>tathaivānāśrame vāsa</q> (YDh 3.241) ity uktaṃ, tatra <span class="red">hārītena</span> viśeṣa uktaḥ: <q class="blue">anāśramī saṃvatsaraṃ prājāpatyaṃ kṛcchraṃ caritvāśramam upeyāt | dvitīye 'tikṛcchraṃ
                  tṛtīye kṛcchrātikṛcchram ata ūrdhvaṃ cāndrāyaṇam</q> iti | etad asaṃbhavaviṣayam | saṃbhave tu sāmānyenopapātakaprāyaścittāni kāmākāmato
               vyavasthāpanīyāni | parapākarucitvāsacchāstrādhigamanākarādhikārabhāryāvikrayeṣu ca
               <span class="red">manuyogīśvara</span>pratipāditopapātakasāmānyaprāyaścittāni jātiśaktiguṇādyapekṣayā vyavasthāpanīyāni
               || 3.289 ||
            </p>
            
            	  
            <p class="italic"><q>bhāryāyā vikrayaś caiṣām</q> (YDh 3.242) ity atra caśabdo <span class="red">manvā</span>dyuktāsatpratigrahaninditānnādanādīnām upalakṣaṇārtham ity uktam | tatrāsatpratigrahe
               prāyaścittaviśeṣam āha |
            </p>
            
            	  
            <p id="YDh_3.289" class="bold">
               	    goṣṭhe vasan brahmacārī māsam ekaṃ payovratam |<br />
               	    gāyatrījapyanirataḥ śudhyate 'satpratigrahāt ||
               	   <span class="ref">YDh_3.289</span></p>
            
            	  
            <p>yas tv asatpratigrahaṃ niṣiddhapratigrahaṃ karoti sa brahmacaryayukto goṣṭhe vasan
               gāyatrījapyanirato gāyatrījapaśīlo māsaṃ payovratena śudhyatīti | pratigrahasya cāsattvaṃ
               dātur jātikarmanibandhanaṃ yathā caṇḍālādeḥ patitādeś ca | tathā deśakālanibandhanaṃ
               ca yathā kurukṣetroparāgādau tathā pratigrāhyadravyanibandhanaṃ ca yathā surāmeṣīmṛtaśayyobhayatomukhyādeḥ
               | yadā tu patitāder meṣyādikaṃ pratigṛhṇāti tadaitad guruprāyaścittaṃ draṣṭavyam,
               vyatikramadvayadarśanena nimittasya gurutvāt | tatra jape <span class="red">manunā</span> saṃkhyāviśeṣa uktaḥ,
            </p>
            	  
            <p><q class="blue">japitvā trīṇi sāvitryāḥ sahasrāṇi samāhitaḥ |<br />
                  	  māsaṃ goṣṭhe payaḥ pītvā mucyate 'satpratigrahāt ||</q> (MDh 11.195)
            </p>
            	  
            <p>iti pratyahaṃ trisahasrajapo draṣṭavyaḥ | māsam iti dvitīyayā trisahasrasaṃkhyākasya
               japasya pratidivasavyāpitvāvagamāt | yadā tu nyāyavartibrāhmaṇādeḥ sakāśān niṣiddhaṃ
               meṣādikaṃ gṛhṇāti patitāder vā bhūmyādikam aniṣiddhaṃ, tadā <span class="red">ṣaṭtriṃśanmato</span>ktaṃ draṣṭavyam:
            </p>
            	  
            <p><q class="blue">pavitreṣṭyā viśudhyanti sarve ghorāḥ pratigrahāḥ |<br />
                  	  aindavena mṛgāreṣṭyā kadācin mitravindayā |<br />
                  	  devyā lakṣajapenaiva śudhyante duṣpratigrahāt ||</q> iti |
            </p>
            	  
            <p>yat tu <span class="red">bṛhaddhārīta</span>vacanam,
            </p>
            	  
            <p><q class="blue">rājñaḥ pratigrahaṃ kṛtvā māsam apsu sadā vaset |<br />
                  	  ṣaṣṭhe kāle payobhakṣaḥ pūrṇe māse viśudhyati ||</q></p>
            	  
            <p><q class="blue">tarpayitvā dvijān kāmaiḥ satataṃ niyatavrataḥ ||</q></p>
            	  
            <p>iti, tat pūrvoktaviṣaye 'bhyāse draṣṭavyam | atha vā patitādeḥ kurukṣetroparāgādau
               kṛṣṇājinādipratigrahaviṣayam | tathā pratigrāhyadravyālpatayā prāyaścittālpatvam |
               yathāha <span class="red">hārītaḥ:</span> <q class="blue">maṇivāsogavādīnāṃ pratigrahe sāvitryaṣṭasahasraṃ japet</q> iti | tathā <span class="red">ṣaṭtriṃśanmate</span> 'pi:
            </p>
            	  
            <p><q class="blue">bhikṣāmātre gṛhīte tu puṇyaṃ mantram udirayet |<br />
                  	  pratigraheṣu sarveṣu ṣaṣṭham aṃśaṃ prakalpayet ||</q></p>
            	  
            <p>itīdaṃ ca prāyaścittajātaṃ dravyatyāgocarakālaṃ draṣṭavyam,</p>
            	  
            <p><q class="blue">yad garhitenārjayanti karmaṇā brāhmaṇā dhanam |<br />
                  	  tasyotsargeṇa śudhyanti japyena tapasaiva ca ||</q> (MDh 11.194)
            </p>
            	  
            <p>iti <span class="red">manu</span>smaraṇāt | evam anyāny api <span class="red">smṛti</span>vākyāni dravyasārālpatvamahattvābhyāṃ viṣayeṣu vyavasthāpanīyāni ||
            </p>
            
            	  
            <p>ity upapātakaprāyaścittaprakaraṇam |</p>
            	
            	
            <div id="d1e54171">
               	  
               <p>jātyāśrayādidoṣeṇa nindyānnādeś ca śabdataḥ |</p>
               	  
               <p>yogīndroktavratavrātaḥ sāṃprataṃ tu pratanyate ||</p>
               	  
               <p>tatra jātiduṣṭapalāṇḍvādibhakṣaṇe kāmataḥ sakṛtkṛte <q>palāṇḍuṃ viḍvarāhaṃ ca</q> (YDh 1.176) ityādinā cāndrāyaṇam uktam | kāmato 'bhyāse tu <q>niṣiddhabhakṣaṇaṃ jaihmyaṃ</q> (YDh 3.229) ityādinoktaṃ surāpānasamaprāyaścittam | akāmataḥ sakṛdbhakṣaṇe sāntapanam, tatraivābhyāse
                  yaticāndrāyaṇaṃ,
               </p>
               	  
               <p><q class="blue">amatyaitāni ṣaḍ jagdhvā kṛcchraṃ sāṃtapanaṃ caret |<br />
                     	  yaticāndrāyaṇaṃ vāpi śeṣeṣūpavased ahaḥ ||</q> (MDh 5.20)
               </p>
               	  
               <p>iti <span class="red">manu</span>smaraṇāt | yat tu <span class="red">vṛddhayameno</span>ktam,
               </p>
               	  
               <p><q class="blue">khaṭvārtākakumbhīkavraścanaprabhavāṇi ca |<br />
                     	  bhūtṛṇaṃ śigrukaṃ caiva khukhaṇḍaṃ kavakāni ca ||<br />
                     	  eteṣāṃ bhakṣaṇaṃ kṛtvā prājāpatyaṃ cared dvijaḥ ||</q></p>
               	  
               <p>iti, tat kāmato 'bhyāsaviṣayam,</p>
               	  
               <p>matsyāṃś ca kāmato jagdhvā sopavāsastryahaṃ kṣipet | (YDh 1.175)</p>
               	  
               <p>iti <span class="red">yogīśvareṇa</span> kāmataḥ sakṛdbhakṣaṇe tryahasyoktatvāt | khaṭvākhyaḥ pakṣī, kusumbham ity anye |
                  kavakaṃ rājasarṣapākhyaṃ śākam | khukhaṇḍaṃ tadviśeṣo gobalīvardanyāyena nirdiṣṭaḥ
                  | yat tu <span class="red">yamen</span>oktam,
               </p>
               	  
               <p><q class="blue">tandulīyakakumbhīkavraścanaprabhavāṃs tathā |<br />
                     	  nālikāṃ nārikelīṃ ca śleṣmātakaphalāni ca ||<br />
                     	  bhūtṛṇaṃ śigrukaṃ caiva khaṭvākhyaṃ kavakaṃ tathā |<br />
                     	  eteṣāṃ bhakṣaṇaṃ kṛtvā prājāpatyaṃ vrataṃ caret ||</q></p>
               	  
               <p>iti tad api matipūrvābhyāsaviṣayam | nālikā nārikelī ca śākaviśeṣau, khaṭvākhyaś ca
                  | akāmataḥ sakṛdbhakṣaṇe tu <q class="blue">śeṣeṣūpavased ahaḥ</q> (MDh 5.20) iti <span class="red">manū</span>ktaṃ draṣṭavyam | tatraivābhyāse tv āvṛttiḥ kalpyā | atyantābhyāse tu,
               </p>
               	  
               <p><q class="blue">saṃsargaduṣṭaṃ yac cānnaṃ kriyāduṣṭam akāmataḥ |<br />
                     	  bhuktvā svabhāvaduṣṭaṃ ca taptakṛcchraṃ samācaret ||</q></p>
               	  
               <p>iti <span class="red">praceto</span>'bhihitaṃ draṣṭavyam | nīlyās tv akāmataḥ sakṛdbhakṣaṇe cāndrāyaṇam,
               </p>
               	  
               <p><q class="blue">bhakṣayed yadi nīlīṃ tu pramādād brāhmaṇaḥ kvacit |<br />
                     	  cāndrāyaṇena śuddhiḥ syād āpastambo 'bravīn muniḥ ||</q></p>
               	  
               <p>ity <span class="red">āpastamba</span>smaraṇāt | kāmato 'bhyāse cāvṛttiḥ kalpyā | yad api <span class="red">ṣaṭtriṃśanmate</span> 'bhihitam,
               </p>
               	  
               <p><q class="blue">śaṇapuṣpaṃ śālmalaṃ ca karanirmathitaṃ dadhi |<br />
                     	  bahirvedipuroḍāśaṃ jagdhvā nādyād aharniśam ||</q></p>
               	  
               <p>iti, tad apy akāmaviṣayam | yat tu <span class="red">sumantu</span>noktam <q class="blue">laśunapalāṇḍugṛñjanakavakabhakṣaṇe sāvitryaṣṭasahasreṇa mūrdhni saṃpātān nayet</q> iti, tad balātkāreṇānicchato bhakṣaṇaviṣayam, tad ekasādhyavyādhyupaśamārthe vā bhakṣaṇe
                  draṣṭavyam | ata evānantaraṃ <span class="red">tenai</span>voktam: <q class="blue">etāny eva vyādhitasya bhiṣakktriyāyām apratiṣiddhāni bhavanti | yāni caivaṃprakārāṇi
                     teṣv api na doṣaḥ</q> iti | saṃpātān nayed udakabindūn prakṣipet ||
               </p>
               
               	  
               <p>atha jātiduṣṭasaṃdhinyādikṣīrapāne prāyaścittam | tatra cākāmataḥ sakṛtpāne,</p>
               	  
               <p><q class="blue">anirdaśāyā goḥ kṣīram auṣṭram aikaśaphaṃ tathā |<br />
                     	  āvikaṃ saṃdhinīkṣīraṃ vivatsāyāś ca goḥ payaḥ ||<br />
                     	  āraṇyānāṃ ca sarveṣāṃ mṛgāṇāṃ māhiṣīṃ vinā |<br />
                     	  strīkṣīraṃ caiva varjyāni sarvaśuktāni caiva hi ||<br />
                     	  dadhi bhakṣyaṃ ca śukteṣu sarvaṃ ca dadhisambhavam ||</q> (MDh 5.8–10)
               </p>
               	  
               <p>ityuktvā <q class="blue">śeṣeṣūpavased ahaḥ</q> iti (MDh 5.20) <span class="red">manū</span>kta upavāso draṣṭavyaḥ | kāmatas tu <span class="red">yogīśvaro</span>ktas trirātropavāso draṣṭavyaḥ | yat tu <span class="red">paiṭhanasino</span>ktam: <q class="blue">avikharoṣṭramānuṣīkṣīraprāśane taptakṛcchraḥ punar upanayanaṃ ca | anirdaśāhagomahiṣīkṣīraprāśane
                     ṣaḍrātram abhojanam | sarvāsāṃ dvistanīnāṃ kṣīrapāne 'py ajāvarjam etad eva</q> iti | yac ca <span class="red">śaṅkhena</span>,
               </p>
               	  
               <p><q class="blue">kṣīrāṇi yāny abhakṣyāṇi tadvikārāśane budhaḥ |<br />
                     	  saptarātraṃ vrataṃ kuryāt prayatnena samāhitaḥ ||</q></p>
               	  
               <p>iti yāvakavratam uktaṃ, tad ubhayam api kāmato 'bhyāsaviṣayam | yat tu <span class="red">śaṅkhena</span> saṃdhinyamedhyabhakṣayoḥ kṣīraprāśane pakṣavratam uktam,
               </p>
               	  
               <p><q class="blue">saṃdhinyamedhyabhakṣayor bhuktvā pakṣavrataṃ caret |</q></p>
               	  
               <p>iti, tad apy abhyāsaviṣayam, <q class="blue">sakṛtpāne go'jāmahiṣīvarjyaṃ sarvāṇi payāṃsi prāśyopavaset | anirdaśāhaṃ tāny api
                     saṃdhinīyam asūsyandinīvivatsākṣīraṃ cāmedhyabhujaś ca</q> iti <span class="red">viṣṇuno</span>pavāsasyoktatvāt | tathā varṇanibandhanaś ca pratiṣedhaḥ,
               </p>
               	  
               <p><q class="blue">kṣatriyaś cāpi vṛttastho vaiśyaḥ śūdro 'thavā punaḥ |<br />
                     	  yaḥ pibet kapilākṣīraṃ na tato 'nyo 'sty apuṇyakṛt ||</q></p>
               	  
               <p>ity evamādau ca yatra pratipadoktaṃ prāyaścittaṃ na dṛśyate tatra <q>śeṣeṣūpavased ahaḥ</q> (MDh 5.20) iti sādhāraṇaprāyaścittaṃ <span class="red">manū</span>ktaṃ draṣṭavyam ||
               </p>
               
               	  
               <p>atha svabhāvaduṣṭamāṃsādibhakṣaṇe prāyaścitta muktam | tatra kāmataḥ sakṛdbhakṣaṇe
                  <q class="blue">śeṣeṣūpavased ahaḥ</q> (MDh 5.20) iti <span class="red">manū</span>ktaṃ sādhāraṇaṃ prāyaścittaṃ draṣṭavyam | kāmatas tu,
               </p>
               	  
               <p><q class="blue">cāṣāṃś ca raktapādāṃś ca saunaṃ vallūram eva ca |<br />
                     	  matsyāṃś ca kāmato jagdhvā sopavāsas tryahaṃ vaset ||</q></p>
               	  
               <p>iti <span class="red">yogīśvaro</span>ktaṃ draṣṭavyam | kāmato 'bhyāse tu,
               </p>
               	  
               <p><q class="blue">jagdhvā māṃsamabhakṣyaṃ tu saptarātraṃ yavānpibet |</q> (MDh 11.153)
               </p>
               	  
               <p>iti <span class="red">manū</span>ktaṃ draṣṭavyam | idaṃ ca viṭsūkarādimāṃsavyatiriktaviṣayam,
               </p>
               	  
               <p><q class="blue">kravyādasūkaroṣṭrāṇāṃ kukkuṭānāṃ ca bhakṣaṇe |<br />
                     	  narakākakharāṇāṃ ca taptakṛcchraṃ viśodhanam ||</q> (MDh 11.157)
               </p>
               	  
               <p>iti <span class="red">manunā</span> jātiviśeṣeṇa prāyaścittaviśeṣasyoktatvāt | etan mūtrapurīṣaprāśane 'py etad eva,
               </p>
               	  
               <p><q class="blue">varāhaikaśaphānāṃ ca kākakukkuṭayos tathā |<br />
                     	  kravyādānāṃ ca sarveṣām abhakṣyā ye ca kīrtitāḥ ||<br />
                     	  māṃsamūtrapurīṣāṇi prāśya gomāṃsam eva ca |<br />
                     	  śvagomāyukapīnāṃ ca taptakṛcchraṃ vidhīyate ||<br />
                     	  upoṣya vā dvādaśāhaṃ kūṣmāṇḍair juhuyād ghṛtam ||</q></p>
               	  
               <p>iti <span class="red">bṛhadyama</span>smaraṇāt | tatra kāmatas taptakṛcchraḥ, abhyāse tu kūṣmāṇḍasahitaḥ parāka iti vyavasthā
                  | tathā <span class="red">pracetasā</span>py uktam <q class="blue">śvasṛgālakākakukkuṭapārṣatavānaracitrakacāṣakravyāda-kharoṣṭragajavājiviḍvarāhagomānuṣamāṃsabhakṣaṇe
                     taptakṛcchram ādiśed eṣāṃ mūtrapurīṣabhakṣaṇe tv atikṛcchram</q> iti | idaṃ ca kāmakāraviṣayam | yat tu <span class="red">uśanaso</span> vacanam,
               </p>
               	  
               <p><q class="blue">naramāṃsaṃ śvamāṃsaṃ vā gomāṃsaṃ vāśvam eva vā |<br />
                     	  bhuktvā pañcanakhānāṃ ca mahāsāntapanaṃ caret ||</q></p>
               	  
               <p>iti, tad akāmaviṣayam | yat tv <span class="red">aṅgiro</span>vacanam,
               </p>
               	  
               <p><q class="blue">balākābhāsagṛghrākhukharavānarasūkarān |<br />
                     	  dṛṣṭvā caiṣām amedhyāni spṛṣṭvācamya viśudhyati ||<br />
                     	  icchayaiṣām amedhyāni bhakṣayitvā dvijātayaḥ |<br />
                     	  kuryuḥ sāntapanaṃ kṛcchraṃ prājāpatyam anicchayā ||</q></p>
               	  
               <p>iti, tad bhakṣitodgāritaviṣayam | sāntapanaśabdena cātra mahāsāntapanam ucyate, akāmataḥ
                  prājāpatyavidhānāt | yat punar <span class="red">aṅgiro</span>vacanam,
               </p>
               	  
               <p><q class="blue">narakākakharāśvānāṃ jagdhvā māṃsaṃ gajasya ca |<br />
                     	  eṣāṃ mūtrapuriṣāṇi dvijaś cāndrāyaṇaṃ caret ||</q></p>
               	  
               <p>iti, yac ca <span class="red">bṛhadyameno</span>ktam,
               </p>
               	  
               <p><q class="blue">śuṣkamāṃsāśane vipro vrataṃ cāndrāyaṇaṃ caret |</q></p>
               	  
               <p>iti, tad ubhayam api kāmato 'bhyāsaviṣayam | yat punaḥ <span class="red">śaṅkheno</span>ktam,
               </p>
               	  
               <p><q class="blue">bhuktvā cobhayatodantāṃs tathā caikaśaphān api |<br />
                     	  auṣṭraṃ gavyaṃ tathā jagdhvā ṣaṇmāsān vratam ācaret ||</q></p>
               	  
               <p>iti, tat kāmato 'tyantābhyāsaviṣayam | yat tu <span class="red">smṛtyantaro</span>ktam,
               </p>
               	  
               <p><q class="blue">jagdhvā māṃsaṃ narāṇāṃ ca viḍvarāhaṃ kharaṃ tathā |<br />
                     	  gavāśvakuñjaroṣṭrāṇāṃ sarvaṃ pāñcanakhaṃ tathā |<br />
                     	  kravyādaṃ kukkuṭaṃ grāmyaṃ kuryāt saṃvatsaravratam ||</q></p>
               	  
               <p>iti, tad atyantānavacchinnābhyāsaviṣayam | atra prakaraṇe mūtrapurīṣagrahaṇaṃ vasāśukrāsṛṅmajjānām
                  upalakṣaṇam | karṇaviṭprabhṛtimalaṣaṭke tv ardhaṃ kalpanīyam |
               </p>
               
               	  
               <p>keśādiṣu punaḥ <span class="red">ṣaṭtriṃśanmate</span> viśeṣa uktaḥ: <q class="blue">ajāvimahiṣamṛgāṇām āmamāṃsabhakṣaṇe keśanakharudhiraprāśane buddhipūrve trirātram
                     ajñānād upavāsaḥ</q> iti | yat tu <span class="red">pracetaso</span>ktam: <q class="blue">nakhakeśamṛlloṣṭabhakṣaṇe 'horātram abhojanāc chuddhiḥ</q> iti, tad apy akāmataḥ sakṛtprāśanaviṣayam | yat tu <span class="red">smṛtyantara</span>vacanam,
               </p>
               	  
               <p><q class="blue">keśakīṭanakhaṃ prāśya matsyakaṇṭakam eva ca |<br />
                     	  hemataptaṃ ghṛtaṃ pītvā tatkṣaṇād eva śudhyati ||</q></p>
               	  
               <p>iti, tan mukhamātrapraveśaviṣayam | yadā tu bhājanastham annaṃ keśādidūṣitaṃ bhavati,
                  tadā,
               </p>
               	  
               <p><q class="blue">anne bhojanakāle tu makṣikākeṣadūṣite |<br />
                     	  anantaraṃ spṛśed āpas tac cānnaṃ bhasmanā spṛśet ||</q></p>
               	  
               <p>iti <span class="red">pracetasā</span>bhihitaṃ veditavyam | prāsaṅgiko 'yaṃ ślokaḥ | sūkṣmatarakṛmikīṭāsthibhakṣaṇe punar
                  <span class="red">hārītena</span> viśeṣa uktaḥ: <q class="blue">kṛmikīṭapipīlikājalaukaḥpataṅgāsthiprāśane gomūtragomayāhāras trirātreṇa viśudhyati</q> iti | jalauko matsyādiḥ | evaṃ ca paśupatattrijalacaranaramāṃsādiprāśane saṃkṣepataḥ
                  prāyaścittāni pradarśitāni granthagauravabhayāt prativyakti na likhyate ||
               </p>
               
               	  
               <p>athāśucisaṃspṛṣṭabhakṣaṇe prāyaścittaṃ tatra tāvad ucchiṣṭābhakṣyabhakṣaṇe vakṣyate
                  | tatra <span class="red">manuḥ</span>:
               </p>
               	  
               <p><q class="blue">biḍālakākākhūcchiṣṭaṃ jagdhvā śvanakulasya ca |<br />
                     	  keśakīṭāvapannaṃ ca pibed brahmīṃ suvarcalām ||</q> (MDh 11.160)
               </p>
               	  
               <p>iti kālaviśeṣānupādānād ekarātram | idaṃ ca kāmato draṣṭavyam | yat tu <span class="red">viṣṇuno</span>ktam,
               </p>
               	  
               <p><q class="blue">pakṣiśvāpadajagdhasya rasasyānnasya bhūyasaḥ |<br />
                     	  saṃskārarahitasyāpi bhojane kṛcchrapādakam ||</q></p>
               	  
               <p>iti, tat kāmakāraviṣayam | saṃskāraś ca <span class="red">mānave</span> <q class="blue">devadroṇyām</q> ityādinā dravyaśuddhiprakaraṇokto draṣṭavyaḥ | yat tu <span class="red">śātātapeno</span>ktam <q class="blue">śvakākādyavalīḍhaśūdrocchiṣṭabhojane tv atikṛcchraḥ</q>iti, tad akāmato 'bhyāsaviṣayam | yat tu <span class="red">śaṅkhena</span>,
               </p>
               	  
               <p><q class="blue">śunām ucchiṣṭakaṃ bhuktvā māsam ekaṃ vratī bhavet |<br />
                     	  kākocchiṣṭaṃ gavā ghrātaṃ bhuktvā pakṣaṃ vratī bhavet ||</q></p>
               	  
               <p>iti yāvakavratam uktaṃ, tat kāmato 'bhyāsaviṣayam | brāhmaṇādyucchiṣṭabhojane tu <span class="red">bṛhadviṣṇuno</span>ktaṃ: <q class="blue">brāhmaṇaḥ śūdrocchiṣṭāśane saptarātraṃ pañcagavyaṃ pibet, vaiśyocchiṣṭāśane pañcarātraṃ,
                     rājanyocchiṣṭāśane trirātraṃ, brāhmaṇocchiṣṭāśane tv ekāham</q> iti, tat kāmakāraviṣayam | yat tu <span class="red">yama</span>vacanam,
               </p>
               	  
               <p><q class="blue">bhuktvā saha brāhmaṇena prājāpatyena śudhyati |<br />
                     	  bhūbhujā saha bhuktvānnaṃ taptakṛcchreṇa śudhyati ||<br />
                     	  vaiśyena saha bhuktvānnam atikṛcchreṇa śudhyati |<br />
                     	  śūdreṇa saha bhuktvānnaṃ cāndrāyaṇam athācaret ||</q></p>
               	  
               <p>iti, tat kāmato 'bhyāsaviṣayam | yat punaḥ <span class="red">śaṅkha</span>vacanam <q class="blue">brāhmaṇocchiṣṭāśane mahāvyāhṛtibhir abhimantryāpaḥ pibet, kṣatriyocchiṣṭāśane brāhmīrasavipakvena
                     tryahaṃ kṣīreṇa vartayet, vaiśyocchiṣṭāśane trirātropoṣito brāhmīṃ suvarcalāṃ pibet,
                     śūdrocchiṣṭabhojane ṣaḍrātram abhojanam</q> iti, tad akāmaviṣayam | tatrābhyāse dvaiguṇyādikaṃ kalpyam | etac ca pitrādivyatirekeṇa,
                  <q class="blue">pitur jyeṣṭhasya ca bhrātur ucchiṣṭaṃ bhojyam</q> (ĀpDh 1.4.11) ity <span class="red">āpastamba</span>smaraṇāt | yat tu <span class="red">bṛhadvyāsa</span>vacanam:
               </p>
               	  
               <p><q class="blue">mātā vā bhaginī vāpi bhāryā vānyāś ca yoṣitaḥ |<br />
                     	  na tābhiḥ saha bhoktavyaṃ bhuktvā cāndrāyaṇaṃ caret ||</q></p>
               	  
               <p>iti, tat sahabhojanaviṣayam | ucchiṣṭamātrabhojane tu <q class="blue">śūdrocchiṣṭabhojane saptarātram abhojanaṃ strīṇāṃ ca</q> (ĀpDh 1.26.4–5) ity <span class="red">āpastambo</span>ktaṃ draṣṭavyam | yat tv <span class="red">aṅgiro</span>vacanam:
               </p>
               	  
               <p><q class="blue">brāhmaṇyā saha yo 'śnīyād ucchiṣṭaṃ vā kadācana |<br />
                     	  tatra doṣaṃ na manyante sarva eva manīṣiṇaḥ ||</q></p>
               	  
               <p>iti, tad vivāhaviṣayam āpadviṣayaṃ vā | antyocchiṣṭabhojane tu,</p>
               	  
               <p><q class="blue">antyānāṃ buktaśeṣaṃ tu bhakṣayitvā dvijātayaḥ |<br />
                     	  cāndraṃ kṛcchraṃ tadardhaṃ ca brahmakṣatraviśāṃ vidhiḥ ||</q></p>
               	  
               <p>ity <span class="red">āpastambo</span>ktaṃ draṣṭavyam | atra cāndraṃ cāndrāyaṇam | antyāvasāyyucchiṣṭabhojane tu,
               </p>
               	  
               <p><q class="blue">caṇḍālapatitādīnām ucchiṣṭānnasya bhakṣaṇe |<br />
                     	  cāndrāyaṇaṃ cared vipraḥ kṣatraḥ sāntapanaṃ caret ||<br />
                     	  ṣaḍrātraṃ ca trirātraṃ ca varṇayor anupūrvaśaḥ ||</q></p>
               	  
               <p>ity <span class="red">aṅgiro</span>bhihitaṃ sāntapanam atra mahāsantapanaṃ draṣṭavyam | āpadi tu,
               </p>
               	  
               <p><q class="blue">āpatkāle tu vipreṇa bhuktaṃ śūdragṛhe yadi |<br />
                     	  manastāpena śudhyet tu drupadānāṃ śataṃ japet ||</q></p>
               	  
               <p>iti <span class="red">parāśaro</span>ktaṃ veditavyam | yat tu <span class="red">bṛhacchātātapeno</span>ktam,
               </p>
               	  
               <p><q class="blue">pītaśeṣaṃ tu yat kiṃcid bhājane mukhaniḥsṛtam |<br />
                     	  abhojyaṃ tad vijānīyād bhuktvā cāndrāyaṇaṃ caret ||</q></p>
               	  
               <p>iti, tad abhyāsaviṣayam, nimittasyātilaghutvāt |</p>
               	  
               <p><q class="blue">pītocchiṣṭaṃ ca pānīyaṃ pītva tu brāhmaṇaḥ kvacit |<br />
                     	  trirātraṃ tu vrataṃ kuryād vāmahastena vā punaḥ ||</q></p>
               	  
               <p>iti etad buddhipūrvaviṣayam | akāmatas tv ardhaṃ kalpyam | dīpocchiṣṭe tu,</p>
               	  
               <p><q class="blue">dīpocchiṣṭaṃ tu yat tailaṃ rātrau rathyāhṛtaṃ ca yat |<br />
                     	  abhyaṅgāc caiva yac chiṣṭaṃ bhuktvā naktena śudhyati ||</q></p>
               	  
               <p>iti <span class="red">ṣaṭtriṃśanmato</span>ktaṃ draṣṭavyam ||
               </p>
               
               	  
               <p>athāśucidravyasaṃspṛśṭabhakṣaṇe prāyaścittam | tatrāha <span class="red">saṃvartaḥ</span>:
               </p>
               	  
               <p><q class="blue">keśakīṭāvapannaṃ ca nīlīlākṣopaghātitam |<br />
                     	  snāyvasthicarmasaṃspṛṣṭaṃ bhuktvā tūpavased ahaḥ ||</q> iti |
               </p>
               	  
               <p>tathāha <span class="red">śātātapaḥ</span>: <q class="blue">keśakīṭāvapannaṃ ca rudhiramāṃsāspṛśyaspṛṣṭabhrūṇaghnāvekṣita-patattryavalīḍhaśvasūkaragavāghrātaśuktaparyuṣitavṛthāpakvadevānnahaviṣāṃ
                     bhojane upavāsaḥ pañcagavyāśanaṃ ca</q> iti etac cobhayam apy akāmaviṣayam | kāmatas tu,
               </p>
               	  
               <p><q class="blue">mṛdvārikusumādīṃś ca phalakandekṣumūlakān |<br />
                     	  viṇmūtradūṣitān prāśya kṛcchrapādaṃ samācaret ||<br />
                     	  saṃnikṛṣṭe 'rdham eva syāt kṛcchraḥ syāc chuciśodhanam ||</q></p>
               	  
               <p>iti <span class="red">viṣṇū</span>ktaṃ veditavyam | alpasaṃsarge pādo mahāsaṃsarge 'rdhakrcchra iti vyavasthā | yat
                  tu <span class="red">vyāseno</span>ktam,
               </p>
               	  
               <p><q class="blue">saṃsargaduṣṭaṃ yac cānnaṃ kriyāduṣṭaṃ ca kāmataḥ |<br />
                     	  bhuktvā svabhāvaduṣṭaṃ ca taptakṛcchraṃ samācaret ||</q></p>
               	  
               <p>iti, etac ca saṃsṛṣṭāmedhyādirasopalabdhau vaditavyam | rajasvalādispṛśe tu <span class="red">śaṅkho</span>ktam: <q class="blue">amedhyapatitacaṇḍālapulkasarajasvalāvadhūtakuṇikuṣṭikunakhisaṃspṛṣṭāni bhuktvā kṛcchraṃ
                     caret</q> | iti | kuṇir hastavikalaḥ | etat kāmakāraviṣayam | akāmato 'rdham |
               </p>
               	  
               <p><q class="blue">bhuktvāspṛśyais tathāśaucikeśakīṭaiś ca dūṣitam |<br />
                     	  kuśodumbarabilvādyaiḥ panasāmbujapatrakaiḥ |<br />
                     	  śaṅkhapuṣpīsuvarcādikvāthaṃ pītvā viśudhyati ||</q></p>
               	  
               <p>iti yad <span class="red">viṣṇuno</span>ktaṃ, tad aśaktaviṣayaṃ rajakādispṛṣṭaviṣayaṃ vā | śūdrādyupahate tu <span class="red">hārīto</span>ktaṃ vijñeyam: <q class="blue">śūdreṇopahataṃ bhojyaṃ kīṭair vāmedhyasevibhiḥ | bhuñjāneṣu vā yatra śūdra upaspṛśed
                     anarhatvāt sa paṅktau tu bhuñjāneṣu vā yatrotthāyocchiṣṭaṃ prayacched ācāmed vā kutsitvā
                     vā yatrānnaṃ dadyus tatra prāyaścittam ahorātram</q> iti | ucchiṣṭapaṅktibhojane 'py etad eva,
               </p>
               	  
               <p><q class="blue">yas tu bhuṅkte dvijaḥ paṇktyām ucchiṣṭāyāṃ kadācana |<br />
                     	  ahorātroṣito bhūtvā pañcagavyena śudhyati ||</q></p>
               	  
               <p>iti <span class="red">kratu</span>smaraṇāt | vāmakaranirmuktānnabhojane tu,
               </p>
               	  
               <p><q class="blue">samutthitas tu yo bhuṅkte yo bhuṅkte muktabhājane |<br />
                     	  evaṃ vaivasvataḥ prāha bhuktvā sāntapanaṃ caret ||</q></p>
               	  
               <p>iti <span class="red">ṣaṭtriṃśanmato</span>ktaṃ veditavyam | tathā <span class="red">parāśareṇ</span>āpy atroktam |
               </p>
               	  
               <p><q class="blue">ekapaṅktyupaviṣṭānāṃ viprāṇāṃ saha bhojane |<br />
                     	  yady eko 'pi tyajet pātraṃ śeṣam annaṃ na bhojayet ||<br />
                     	  mohād bhuñjīta yas tatra paṅktyām ucchiṣṭabhojanaḥ |<br />
                     	  prāyaścittaṃ cared vipraḥ kṛcchraṃ sāntapanaṃ tathā ||</q> iti ||
               </p>
               	  
               <p>śavādisaṃpṛktakūpādyudakapāne tu <span class="red">viṣṇur</span> āha: <q class="blue">mṛtapañcanakhāt kūpād atyantopahatād vodakaṃ pītvā brāhmaṇas tryaham upavaset, dvyahaṃ
                     rājanyaḥ, ekāhaṃ vaiśyaḥ, śūdro naktam | sarve cānte pañcagavyaṃ pibeyuḥ</q> (ViDh 54.2–6) iti | atyantopahatād veti mūtrapurīṣādibhir vety abhipretam | yadā tu tatraiva śavam
                  ucchūnatayodbhinnaṃ bhavati, tadā <span class="red">hārīto</span> viśeṣam āha |
               </p>
               	  
               <p><q class="blue">klinne bhinne śave toyaṃ tatrasthaṃ yadi cet pibet |<br />
                     	  śuddhyai cāndrāyaṇaṃ kuryāt taptakṛcchram athāpi vā ||<br />
                     	  yadi kaścit tataḥ snāyāt pramādena dvijottamaḥ |<br />
                     	  japaṃs triṣavaṇasnāyy ahorātreṇa śudhyati ||</q> iti |
               </p>
               	  
               <p>idaṃ cāndrāyaṇaṃ kāmato mānuṣaśavopahatakūpajalapānaviṣayam | akāmatas tu ṣaḍrātram,</p>
               	  
               <p><q class="blue">klinnaṃ bhinnaṃ śavaṃ caiva kūpasthaṃ yadi dṛśyate |<br />
                     	  payaḥ pibet trirātreṇa mānuṣe dviguṇe smṛtam ||</q></p>
               	  
               <p>iti <span class="red">devala</span>smaraṇāt | yadā cāṇḍālakūpādigataṃ jalaṃ pibati tadā <span class="red">āpastambo</span>ktaṃ draṣṭavyam |
               </p>
               	  
               <p><q class="blue">cāṇḍālakūpabhāṇḍasthaṃ naraḥ kāmāj jalaṃ pibet |<br />
                     	  prāyaścittaṃ kathaṃ tatra varṇe varṇe vinirdiśet ||<br />
                     	  caret sāntapanaṃ vipraḥ prājāpatyaṃ ca bhūmipaḥ |<br />
                     	  tadardhaṃ tu cared vaiśyaḥ śūdre pādaṃ vinirdiśet ||</q> iti |
               </p>
               	  
               <p>idaṃ ca kāmakāraviṣayam | akāmatas tu,</p>
               	  
               <p><q class="blue">cāṇḍālakūpabhāṇḍastham ajñānād udakaṃ pibet |<br />
                     	  sa tu tryaheṇa śudhyeta śūdras tv ekena śudhyati ||</q></p>
               	  
               <p>iti <span class="red">devalo</span>ktaṃ draṣṭavyam | cāṇḍālādisaṃbaddhālpajalāśayeṣv api kūpavac chuddhiḥ,
               </p>
               	  
               <p><q class="blue">jalāśayeṣv athālpeṣu sthāvareṣu mahītale |<br />
                     	  kūpavat kathitā śuddhir mahatsu tu na dūṣaṇam ||</q> (ViDh 23.46)
               </p>
               	  
               <p>iti <span class="red">viṣṇu</span>smaraṇāt | puṣkariṇyādiṣu punaḥ,
               </p>
               	  
               <p><q class="blue">mlecchādīnāṃ jalaṃ pītvā puṣkariṇyāṃ hṛde 'pi vā |<br />
                     	  jānudadhnaṃ śuci jñeyam adhastād aśuci smṛtam ||<br />
                     	  tat toyaṃ yaḥ pibed vipraḥ kāmato 'kāmato 'pi vā |<br />
                     	  akāmān naktabhojī syād ahorātraṃ tu kāmataḥ ||</q></p>
               	  
               <p>ity <span class="red">āpastambo</span>ktaṃ draṣṭavyam | rajakādibhāṇḍagatatoye tu,
               </p>
               	  
               <p><q class="blue">bhāṇḍastham antyajānāṃ tu jalaṃ dadhi payaḥ pibet |<br />
                     	  brāhmaṇaḥ kṣatriyo vaiśyaḥ śūdraś caiva pramādataḥ ||<br />
                     	  brahmakūrcopavāsena dvijātīnāṃ tu niṣkṛtiḥ ||<br />
                     	  śūdrasya copavāsena tathā dānena śaktitaḥ ||</q></p>
               	  
               <p>iti <span class="red">parāśaro</span>ktaṃ veditavyam | kāmatas tu dviguṇam,
               </p>
               	  
               <p><q class="blue">antyajaiḥ khānitāḥ kūpās taḍāgā vāpya eva vā |<br />
                     	  eṣu snātva ca pītvā ca prājāpatyena śudhyati ||</q></p>
               	  
               <p>ity <span class="red">āpastambo</span>ktam abhyāsaviṣayaṃ veditavyam | yat tv <span class="red">āpastambena</span> caṇḍālāditaḍāgakūpādijalapāne pañcagavyamātraṃ bhakṣyam uktam,
               </p>
               	  
               <p><q class="blue">prapāsv araṇye ghaṭake ca saure droṇyāṃ jalaṃ kośavinirgataṃ ca |<br />
                     	  śvapākacaṇḍālaparigraheṣu pītvā jalaṃ pañcagavyena śudhyet ||</q></p>
               	  
               <p>iti, tad aśaktaviṣayam |</p>
               	  
               <p><q class="blue">prapāṃ gato vinā toyaṃ śarīraṃ yo niṣiñcati |<br />
                     	  ekāhakṣapaṇaṃ kṛtvā sacailaṃ snānam ācaret ||<br />
                     	  surāghaṭaprapātoye pītvā nāvyaṃ jalaṃ tathā |<br />
                     	  ahorātroṣito bhūtvā pañcagavyaṃ jalaṃ pibet ||</q> iti ||
               </p>
               
               	  
               <p>atha bhāvaduṣṭabhakṣaṇe prāyaścittam | bhāvaduṣṭaṃ ca yad varṇata ākārato vā visadṛśatayā
                  jugupsitaśārīramalādivāsanāṃ janayati tad ucyate, ariprayuktagaralādiśaṅkāyāṃ vā |
                  tatra ca <span class="red">parāśaraḥ</span> |
               </p>
               	  
               <p><q class="blue">vāgduṣṭaṃ bhāvaduṣṭaṃ ca bhājane bhāvadūṣite |<br />
                     	  bhuktvānnaṃ brāhmaṇaḥ paścāt trirātreṇa vusidhyati ||</q> iti |
               </p>
               	  
               <p>etat kāmakāraviṣayam | yat tu <span class="red">gautamena</span> <q class="blue">bhāvaduṣṭaṃ</q> <q class="blue">kevalam</q> (GDh 17.13, 14) ityādi prāk pañcanakhebhyaḥ paṭhitvā prāyaścittam uktam <q class="blue">prāk pañcanakhebhyaś chardanaṃ ghṛtaprāśanaṃ ca</q> (GDh 23.26) iti, tad akāmaviṣayam | śaṅkāyāṃ tu,
               </p>
               	  
               <p><q class="blue">śaṅkāsthāne samutpanne abhojyābhakṣyasaṃjñitam |<br />
                     	  āhāraśuddhiṃ vakṣyāmi tan me nigadataḥ śṛṇu ||<br />
                     	  akṣāralavaṇāṃ rūkṣāṃ pibed brāhmīṃ suvarcalām |<br />
                     	  trirātraṃ śaṅkhapuṣpīṃ vā brāhmaṇaḥ payasā saha ||<br />
                     	  palāśabilvapatrāṇi kuśān padmam udumbaram |<br />
                     	  apaḥ pibet kvāthayitvā trirātreṇa viśudhyati ||</q> (VaDh 10–12)
               </p>
               	  
               <p>iti <span class="red">vasiṣṭho</span>ktaṃ draṣṭavyam | <span class="red">manunā</span>py abhojyabhojanaśaṅkāyām uktam |
               </p>
               	  
               <p><q class="blue">saṃvatsarasyaikam api caret kṛcchraṃ dvijottamaḥ |<br />
                     	  ajñātabhuktaśuddhyarthaṃ jñātasya tu viśeṣataḥ ||</q> iti || (MDh 5.21)
               </p>
               
               	  
               <p>atha kāladuṣṭabhakṣaṇe prāyaścittam | kāladuṣṭaṃ ca paryuṣitānirdaśagokṣīrādi | tatra
                  cākāmataḥ <q class="blue">śeṣeṣūpavased ahaḥ</q> iti (MDh 5.20) <span class="red">manū</span>ktaṃ veditavyam | kāmatas tu,
               </p>
               	  
               <p><q class="blue">kevalāni ca śuktāni tathā paryuṣitaṃ ca yat |<br />
                     	  ṛjīṣapakvaṃ bhuktvā ca trirātraṃ tu vratī bhavet ||</q></p>
               	  
               <p>iti <span class="red">śaṅkho</span>ktaṃ veditavyam | kevalāny asnehoktāni | anirdaśagokṣīrādiṣu prāyaścittaṃ prāk pradarśitam
                  | navodakasya pāne tu pañcagavyaprāśanam,
               </p>
               	  
               <p><q class="blue">śṛṅgāsthidantajaiḥ pātraiḥ śaṅkhaśuktikapardakaiḥ |<br />
                     	  pītvā navodakaṃ caiva pañcagavyena śudhyati ||</q></p>
               	  
               <p>iti <span class="red">bṛhadyājñavalkya</span>smaraṇāt | kāmatas tūpavāsaḥ kartavyaḥ,
               </p>
               	  
               <p><q class="blue">kāle navodakaṃ śuddhaṃ na pibec ca tryahaṃ hi tat |<br />
                     	  akāle tu daśāhaṃ syāt pītvā nādyād aharniśam ||</q></p>
               	  
               <p>iti <span class="red">smṛtyantara</span>darśanāt | grahaṇakālabhojane tu cāndrāyaṇam,
               </p>
               	  
               <p><q class="blue">navaśrāddhagrāmayājakānnasagrahabhojane |<br />
                     	  nārīṇāṃ prathame garbhe bhuktvā cāndrāyaṇaṃ caret ||</q></p>
               	  
               <p>iti <span class="red">śātātapa</span>smaraṇāt | yadā tu sagrahād anyatra niṣiddhakāle bhuṅkte tadāha <span class="red">mārkaṇḍeyaḥ</span> |
               </p>
               	  
               <p><q class="blue">candrasya yadi vā bhānor yasminn ahani bhārgava |<br />
                     	  grahaṇaṃ tu bhavet tasmin na pūrvaṃ bhojanakriyām ||<br />
                     	  nācaret sagrahe caiva tathaivāstamupāgate |<br />
                     	  yāvat syān nodayas tasya nāśnīyāt tāvad eva tu ||</q></p>
               	  
               <p>tathā,</p>
               	  
               <p><q class="blue">grahaṇaṃ tu bhaved indoḥ prathamād adhiyāmataḥ |<br />
                     	  bhuñjītāvartanāt pūrvaṃ prathame prathamād adhaḥ ||</q></p>
               	  
               <p>tathā,</p>
               	  
               <p><q class="blue">aparāhṇe na madhyāhne sāyāhne na tu saṅgave |<br />
                     	  bhuñjīta saṅgave cet syān na pūrvaṃ bhojanakriyā ||</q> iti |
               </p>
               	  
               <p>yac ca <span class="red">manuno</span>ktam,
               </p>
               	  
               <p><q class="blue">nāśnīyāt saṃdhivelāyāṃ nātiprage nātisāyam |</q> (MDh 4.55)
               </p>
               	  
               <p>ity evamādi, yac ca <span class="red">bṛhacchātātapen</span>oktam,
               </p>
               	  
               <p><q class="blue">dhānā dadhi ca saktūṃś ca śrīkāmo varjayen niśi |<br />
                     	  bhojanaṃ tilasaṃbaddhaṃ snānaṃ caiva vicakṣaṇaḥ ||</q></p>
               	  
               <p>ity evamādiṣv anādiṣṭaprāyaścitteṣu,</p>
               	  
               <p>prāṇāyāmaśataṃ kāryaṃ sarvapāpāpanuttaye |</p>
               	  
               <p>upapātakajātānām anādiṣṭasya caiva hi || (YDh 3.305)</p>
               	  
               <p>iti <span class="red">yogīśvaro</span>ktaṃ prāṇāyāmaśataṃ draṣṭavyam | akāmatas tu <q class="blue">śeṣeṣūpavased ahaḥ</q> (MDh 5.20) iti <span class="red">manū</span>ktopavāso draṣṭavyaḥ ||
               </p>
               
               	  
               <p>atha guṇaduṣṭaśuktādibhakṣaṇe prāyaścittam | tatra <span class="red">manuḥ</span> |
               </p>
               	  
               <p><q class="blue">śuktāni ca kaṣāyāṃś ca pītvāmedhyāny api dvijaḥ |<br />
                     	  tāvad bhavaty aprayato yāvat tan na vrajaty adhaḥ ||</q> iti | (MDh 11.154)
               </p>
               	  
               <p>atrākāmataḥ <q class="blue">śeṣeṣūpavased ahaḥ</q> (MDh 5.20) ity upavāso draṣṭavyaḥ | kāmatas tu,
               </p>
               	  
               <p><q class="blue">kevalāni ca śuktāni tathā paryuṣitaṃ ca yat |<br />
                     	  ṛjīṣapakvaṃ bhuktvā ca trirātraṃ tu vratī bhavet ||</q></p>
               	  
               <p>iti <span class="red">śaṅkho</span>ktaṃ draṣṭavyam | etac cāmalakādiphalayuktakāñjikādivyatirekeṇa draṣṭavyam |
               </p>
               	  
               <p><q class="blue">kuṇḍikā saphalā yeṣu gṛheṣu sthāpitā bhavet |<br />
                     	  tasyās tu kāñjikā grāhyā netarasyāḥ kadācana ||</q></p>
               	  
               <p>iti <span class="red">smaraṇāt</span> | uddhṛtasnehādiṣu tu <q class="blue">uddhṛtasnehavilayanapiṇyākamathitaprabhṛtīni cāttavīryāṇi nāśnīyāt</q> (GDh 9.58) ity uktvā, <q class="blue">prāk pañcanakhebhyaś chardanaṃ ghṛtaprāśanaṃ ca</q> (GDh 23.26) iti <span class="red">gautamo</span>ktaṃ draṣṭavyam | vilayanaṃ ghṛtādimalam | anāhutādyannabhojane tu <span class="red">likhita</span> āha |
               </p>
               	  
               <p><q class="blue">yasya cāgnau na kriyate yasya cāgraṃ na dīyate |<br />
                     	  na tad bhojyaṃ dvijātīnāṃ bhuktvā copavased ahaḥ ||<br />
                     	  vṛthā kṛsarasaṃyāvapāyasāpūpaśaṣkulīḥ |<br />
                     	  āhitāgnir dvijo bhuktvā prājāpatyaṃ samācaret ||</q> iti ||
               </p>
               	  
               <p>anāhitāgnes tu <q class="blue">śeṣeṣūpavased ahaḥ</q> (MDh 5.20) ity upavāso draṣṭavyaḥ | bhinnabhājanādiṣu tu bhojane <span class="red">saṃvarten</span>oktam |
               </p>
               	  
               <p><q class="blue">śūdrāṇāṃ bhājane bhuktvā bhuktvā vā bhinnabhājane |<br />
                     	  ahorātroṣito bhuktvā pañcagavyena śudhyati ||</q> iti |
               </p>
               	  
               <p>tathā <span class="red">smṛtyantare</span> 'py uktam |
               </p>
               	  
               <p><q class="blue">vaṭārkāśvatthapatreṣu kumbhītindukapatrayoḥ |<br />
                     	  kovidārakadambeṣu bhuktvā cāndrāyaṇaṃ caret ||</q> iti |
               </p>
               	  
               <p>tathā,</p>
               	  
               <p><q class="blue">palāśapadmapatreṣu gṛhī bhuktvaindavaṃ caret |<br />
                     	  vānaprastho yatiś caiva labhate cāndrikaṃ phalam ||</q> iti ||
               </p>
               
               	  
               <p>atha hastadānādikriyāduṣṭābhojyabhakṣaṇe prāyaścittam | tatra <span class="red">parāśaraḥ</span>|
               </p>
               	  
               <p><q class="blue">mākṣikaṃ phāṇitaṃ śākaṃ gorasaṃ lavaṇaṃ ghṛtam |<br />
                     	  hastadattāni bhuktvā tu dinam ekam abhojanam ||</q> iti |
               </p>
               	  
               <p>kāmatas tu, <q class="blue">hastadattabhojane abrāhmaṇasamīpe bhojane duṣṭapaṅktibhojane paṅktyagrato bhojane
                     'bhyaktamūtrapurīṣakaraṇe mṛtasūtakaśūdrānnabhojane śūdraiḥ saha svapne trirātram
                     abhojanam</q> iti <span class="red">hārīto</span>ktaṃ vijñeyam | paryāyānnadānaduṣṭe tu,
               </p>
               	  
               <p><q class="blue">brāhmaṇānnaṃ dadac chūdraḥ śūdrānnaṃ brāhmaṇo dadat |<br />
                     	  dvayam etad abhojyaṃ syād bhuktvā tūpavased ahaḥ ||</q></p>
               	  
               <p>iti <span class="red">vṛddhayājñavalkyo</span>ktam avagantavyam | śūdrahastena bhojane tu,
               </p>
               	  
               <p><q class="blue">śūdrahastena yo bhuṅkte pānīyaṃ vā pibet kvacit |<br />
                     	  ahorātroṣito bhūtvā pañcagavyena śudhyati ||</q></p>
               	  
               <p>iti <span class="red">kratū</span>ktaṃ vijñeyam | dhamanaduṣṭe 'pi,
               </p>
               	  
               <p><q class="blue">āsanārūḍhapādo vā vastrārdhaprāvṛto 'pi vā |<br />
                     	  mukhena dhamitaṃ bhuktvā kṛcchraṃ sāntapanaṃ caret ||</q></p>
               	  
               <p>iti <span class="red">tenai</span>voktam | pitrādyuddeśena tyaktānnabhojane tu,
               </p>
               	  
               <p><q class="blue">bhuṅkte cet pārvaṇaśrāddhe prāṇāyāmān ṣaḍ ācaret |<br />
                     	  upavāsas trimāsādi vatsarāntaṃ prakīrtitaḥ ||<br />
                     	  prāṇāyāmatrayaṃ vṛddhāv ahorātraṃ sapiṇḍane |<br />
                     	  asarūpe smṛtaṃ naktaṃ vratapāraṇake tathā ||<br />
                     	  dviguṇaṃ kṣatriyasyaitat triguṇaṃ vaiśyabhojane |<br />
                     	  sākṣāc caturguṇaṃ hy etat smṛtaṃ śūdrasya bhojane ||<br />
                     	  atithau tiṣṭhati dvāri hy apaḥ prāśnanti ye dvijāḥ |<br />
                     	  rudhiraṃ tad bhaved vāri bhuktvā cāndrāyaṇaṃ caret ||</q></p>
               	  
               <p>iti <span class="red">bhāradvājo</span>ktam avagantavyam | <span class="red">hārīten</span>āpy uktam |
               </p>
               	  
               <p><q class="blue">ekādaśāhe bhuktvānnaṃ bhuktvā saṃcayane tathā |<br />
                     	  upoṣya vidhivat snātvā kūṣmāṇḍair juhuyād ghṛtam ||</q> iti |
               </p>
               	  
               <p><span class="red">viṣṇunā</span>py uktam |
               </p>
               	  
               <p><q class="blue">prājāpatyaṃ navaśrāddhe pādonaṃ cādyamāsike |<br />
                     	  traipakṣike tadardhaṃ tu pañcagavyaṃ dvimāsike ||</q> iti |
               </p>
               	  
               <p>idaṃ cāpadviṣayam | anāpadi tu,</p>
               	  
               <p><q class="blue">cāndrāyaṇaṃ navaśrāddhe prājāpatyaṃ tu miśrake |<br />
                     	  ekāhas tu purāṇeṣu prājāpatyaṃ vidhīyate ||</q></p>
               	  
               <p>iti <span class="red">hārīto</span>ktaṃ draṣṭavyam | <q>prājāpatyaṃ tu miśrake</q> ity etad ādyamāsikaviṣyaṃ draṣṭavyam | dvitīyādiṣu tu,
               </p>
               	  
               <p><q class="blue">prājāpatyaṃ navaśrāddhe padonaṃ cādyamāsike |<br />
                     	  traipakṣike tadardhaṃ syāt pādo dvaimāsike tathā |<br />
                     	  pādonakṛcchram uddiṣṭaṃ ṣaṇmāse ca tathābdike |<br />
                     	  trirātraṃ cānyamāseṣu pratyahaṃ ced ahaḥ smṛtam ||</q></p>
               	  
               <p>iti <span class="red">ṣaṭtriṃśanmato</span>ktaṃ draṣṭavyam | kṣatriyādiśrāddhabhojane tv anāpadi tatraiva uktaḥ |
               </p>
               	  
               <p><q class="blue">cāndrāyaṇaṃ navaśrāddhe parāko māsike smṛtaḥ |<br />
                     	  traipakṣike sāntapanaṃ kṛcchro māsadvaye smṛtaḥ ||<br />
                     	  kṣatriyasya navaśrāddhe vratam etad udāhṛtam |<br />
                     	  vaiśyasyārdhādhikaṃ proktaṃ kṣatriyāt tu manīṣibhiḥ ||<br />
                     	  śūdrasya tu navaśrāddhe carec cāndrāyaṇadvayam |<br />
                     	  sārdhaṃ cāndrāyaṇaṃ māse tripakṣe tv aindavaṃ smṛtam ||<br />
                     	  māsadvaye parākaḥ syād ūrdhvaṃ sāntapanaṃ smṛtam ||</q> iti |
               </p>
               	  
               <p>yat tu <span class="red">śaṅkha</span>vacanam,
               </p>
               	  
               <p><q class="blue">cāndrāyaṇaṃ navaśrāddhe parāko māsike smṛtaḥ |<br />
                     	  pakṣatraye 'tikṛcchraḥ syāt ṣaṇmāse kṛcchra eva tu ||<br />
                     	  ābdike pādakṛcchraḥ syād ekāhaḥ punar ābdike |<br />
                     	  ata ūrdhvaṃ na doṣaḥ syāc chaṅkhasya vacanaṃ yathā ||</q></p>
               	  
               <p>iti, tat sarpādihataviṣayam, <q class="blue">ye stenāḥ patitāḥ klībāḥ</q> (MDh 3.150) ityādyapāṅkteyaviṣayaṃ vā |
               </p>
               	  
               <p><q class="blue">caṇḍālād udakāt sarpād brāhmaṇād vaidyutād api |<br />
                     	  daṃṣṭribhyaś ca paśubhyaś ca maraṇaṃ pāpakarmaṇām ||<br />
                     	  patanānāśakaiś caiva viṣodbandhanakais tathā |<br />
                     	  bhuktvaiṣāṃ ṣoḍaśaśrāddhe kuryād induvrataṃ dvijaḥ ||</q> iti |
               </p>
               	  
               <p>tathā,</p>
               	  
               <p><q class="blue">apāṅkteyān yaduddaśya śrāddham ekādaśe 'hani |<br />
                     	  brāhmaṇas tatra bhuktvānnaṃ śiśucāndrāyaṇaṃ caret ||</q> iti |
               </p>
               	  
               <p><q class="blue">āmaśrāddhe tathā bhuktvā taptakṛccheṇa śudhyati |<br />
                     	  saṃkalpite tathā bhuktvā trirātraṃ kṣapaṇaṃ bhavet ||</q></p>
               	  
               <p>iti <span class="red">bharadvājena</span> guruprāyaścittābhidhānāt |
               </p>
               
               	  
               <p>brahmacāriṇas tu <span class="red">bṛhadyamo</span> viśeṣam āha |
               </p>
               	  
               <p><q class="blue">māsikādiṣu yo 'śnīyād asamāptavrato dvijaḥ |<br />
                     	  trirātram upavāso 'sya prāyaścittaṃ vidhīyate ||<br />
                     	  prāṇāyāmatrayaṃ kṛtvā ghṛtaṃ prāśya viśudhyati ||</q> iti |
               </p>
               	  
               <p>idam ajñānaviṣayam | kāmato 'pi sa evāha |</p>
               	  
               <p><q class="blue">madhu māṃsaṃ tu yo 'śnīyāc chrāddhe sūtaka eva vā |<br />
                     	  prājāpatyaṃ caret kṛcchraṃ vrataśeṣaṃ samāpayet ||</q> iti |
               </p>
               	  
               <p>āmaśrāddhe tu sarvatrārdham,</p>
               	  
               <p><q class="blue">āmaśrāddhe tadardhaṃ tu prājāpatyaṃ tu sarvadā |</q></p>
               	  
               <p>iti <span class="red">ṣaṭtriṃśanmate</span> 'bhidhānāt | yat tu <span class="red">uśanaso</span>ktam,
               </p>
               	  
               <p><q class="blue">daśakṛtvaḥ pibec cāpo gāyatryā śrāddhabhug dvijaḥ |<br />
                     	  tataḥ saṃdhyām upāsīta śudhyet tu tadanantaram ||</q></p>
               	  
               <p>iti, tad anuktaprāyaścittaśrāddhaviṣayam | saṃskārāṅgabhūtaśrāddhabhojane tu <span class="red">vyāsena</span> viśeṣa uktaḥ |
               </p>
               	  
               <p><q class="blue">nirvṛttacūḍāhome tu prāṅnāmakaraṇāt tathā |<br />
                     	  caret sāntapanaṃ bhuktvā jātakarmaṇi caiva hi ||<br />
                     	  ato 'nyeṣu tu bhuktvānnaṃ saṃskāreṣu dvijottamaḥ |<br />
                     	  niyogād upavāsena śudhyate nindyabhojane ||</q> iti ||
               </p>
               	  
               <p>sīmantonnayanādiṣu punar <span class="red">dhaumyo</span> viśeṣam āha |
               </p>
               	  
               <p><q class="blue">brahmaudane ca some ca sīmantonnayane tathā |<br />
                     	  jātaśrāddhe navaśrāddhe dvijaś cāndrāyaṇaṃ caret ||</q> iti |
               </p>
               	  
               <p>atra brahmaudanākhyaṃ karmādhānāṅgabhūtam, somasāhacaryāt ||</p>
               
               	  
               <p>atha parigrahābhojyabhojane prāyaścittam | <q>yat svarūpato 'niṣiddham api viśiṣṭapuruṣasvāmikatayābhojyaṃ bhaṇyate tatparigrahāśuci</q> | tatra yogīśvareṇa,
               </p>
               	  
               <p>adattāny agnihīnasya nānnam adyād anāpadi | (YDh 1.160)</p>
               	  
               <p>ity ārabhya sārdhapañcabhiḥ ślokair abhojyānnāḥ pratipāditāḥ (YDh 1.161–65) | <span class="red">manunā</span>pi ta eva kiṃcidadhikāḥ pratipāditāḥ |
               </p>
               	  
               <p><q class="blue">nāśrotriyatate yajñe grāmayājikṛte tathā |<br />
                     	  striyā klībena ca hute bhuñjīta brāhmaṇaḥ kvacit ||<br />
                     	  mattakruddhāturāṇāṃ ca na bhuñjīta kadācana |<br />
                     	  gaṇānnaṃ gaṇikānnaṃ ca viduṣā ca jugupsitam ||<br />
                     	  stenagāyanayoś cānnaṃ takṣṇo vārddhuṣikasya ca |<br />
                     	  dīkṣitasya kadaryasya baddhasya nigaḍasya ca ||<br />
                     	  abhiśastasya ṣaṇḍhasya puṃścalyā dāmbhikasya ca |<br />
                     	  cikitsakasya mṛgayoḥ krūrasyocchiṣṭabhojinaḥ ||<br />
                     	  ugrānnaṃ sūtikānnaṃ ca paryācāntam anirdaśam |<br />
                     	  anarcitaṃ vṛthāmāṃsam avīrāyāś ca yoṣitaḥ ||<br />
                     	  dviṣadannaṃ nagaryannaṃ patitānnam avakṣutam |<br />
                     	  piśunānṛtinoś caiva kratuvikrayiṇas tathā ||<br />
                     	  śailūṣatunnavāyānnaṃ kṛtaghnasyānnam eva ca |<br />
                     	  karmārasya niṣādasya raṅgāvatāraṇasya ca ||<br />
                     	  suvarṇakartur veṇasya śastravikrayiṇas tathā |<br />
                     	  śvavatāṃ śauṇḍikānāṃ ca cailanirṇejakasya ca ||<br />
                     	  rajakasya nṛśaṃsasya yasya copapatir gṛhe |<br />
                     	  mṛṣyanti ye copapatiṃ strījitānām ca sarvaśaḥ ||<br />
                     	  anirdaśaṃ ca pretānnam atuṣṭikaram eva ca ||</q> iti || (MDh 4.205–17)
               </p>
               	  
               <p>atra ca padārthā abhakṣyakāṇḍe śrāddhakāṇḍe ca vyākhyātāḥ | atra prāyaścittam āha
                  |
               </p>
               	  
               <p><q class="blue">bhuktvāto 'nyatamasyānnam amatyā kṣapaṇaṃ tryaham |<br />
                     	  matyā bhuktvācaret kṛcchraṃ retoviṇmūtram eva ca ||</q> iti | (MDh 4.222)
               </p>
               	  
               <p><span class="red">paiṭhīnasinā</span>py akāmatas trirātram evoktam: <q class="blue">kunākhī śyāvadantaḥ pitrā vivadamānaḥ strījitaḥ kuṣṭhī piśunaḥ somavikrayī vāṇijako
                     grāmayājako 'bhiśasto vṛṣalyām abhijitaḥ parivittiḥ parivindāno didhiṣūpatiḥ punarbhūputraś
                     cauraḥ kāṇḍapṛṣṭhaḥ sevakaś cety abhojyānnā apāṅkteyā aśrāddhārhāḥ eṣāṃ bhuktvā dattvā
                     vāvijñānāt trirātram</q> iti || <span class="red">śaṅkhena</span> tv etān eva kiṃcidadhikān paṭhitvā cāndrāyaṇam uktaṃ, tad abhyāsaviṣayam || <span class="red">gautamena</span> punar <q class="blue">ucchiṣṭapuṃścalyabhiśastāḥ</q> (GDh 17.17) ityādinā abhojyān paṭhitvā, <q class="blue">prāk pañcanakhebhyaś chardanaṃ ghṛtaprāśanaṃ ca</q> (GDh 23.26) iti prāyaścittam uktaṃ, tad āpadviṣayam | yas tu balātkāreṇa bhojyate tasy<span class="red">āpastambena</span> viśeṣa uktaḥ |
               </p>
               	  
               <p><q class="blue">balād dāsīkṛtā ye tu mlecchacaṇḍāladasyubhiḥ |<br />
                     	  aśubhaṃ kāritāḥ karma gavādiprāṇihiṃsanam ||<br />
                     	  ucchiṣṭamārjanaṃ caiva tathocchiṣṭasya bhojanam |<br />
                     	  kharoṣṭraviḍvarāhāṇām āmiṣasya ca makṣaṇam ||<br />
                     	  tatstrīṇāṃ ca tathā saṅgas tābhiś ca saha bhojanam |<br />
                     	  māsoṣite dvijātau tu prājāpatyaṃ viśodhanam ||<br />
                     	  cāndrāyaṇaṃ tv āhitāgneḥ parākas tv athavā bhavet |<br />
                     	  cāndrāyaṇaṃ parākaṃ ca caret saṃvatsaroṣitaḥ ||<br />
                     	  saṃvatsaroṣitaḥ śūdro māsārdhaṃ yāvakaṃ pibet |<br />
                     	  māsamātroṣitaḥ śūdraḥ kṛcchrapādena śudhyati ||<br />
                     	  ūrdhvaṃ saṃvatsarāt kalpyaṃ prāyaścittaṃ dvijottamaiḥ |<br />
                     	  saṃvatsarais tribhiś caiva tadbhāvaṃ sa nigacchati ||</q> iti |
               </p>
               
               	  
               <p>āśauciparigṛhītānnabhojane tu <span class="red">chāgaleya</span> āha |
               </p>
               	  
               <p><q class="blue">ajñānād bhuñjate viprāḥ sūtake mṛtake tathā |<br />
                     	  prāṇāyāmaśataṃ kṛtvā śudhyante śūdrasūtake ||<br />
                     	  vaiśye ṣaṣṭir bhaved rājñi viṃśati brāhmaṇe daśa |<br />
                     	  ekāhaṃ ca tryahaṃ pañca saptarātram abhojanam ||<br />
                     	  tataḥ śuddhir bhavaty eṣāṃ pañcagavyaṃ pibet tataḥ ||</q> iti |
               </p>
               	  
               <p>brāhmaṇādikrameṇaikāhatryahādayo yojyāḥ | idam akāmaviṣayam | kāmatas tu <span class="red">mārkaṇḍeya</span> āha |
               </p>
               	  
               <p><q class="blue">bhuktvā tu brāhmaṇāśauce caret sāntapanaṃ dvijaḥ |<br />
                     	  bhuktvā tu kṣatriyāśauce saptakṛcchro vidhīyate ||<br />
                     	  vaiśyāśauce tathā bhuktvā mahāsāntapanaṃ caret |<br />
                     	  śūdrasyaiva tathā bhuktvā trimāsān vratam ācaret ||</q></p>
               	  
               <p>yat tu <span class="red">śaṅkhen</span>oktam,
               </p>
               	  
               <p><q class="blue">śūdrasya sūtake bhuktvā ṣaṇmāsān vratam ācaret |<br />
                     	  vaiśyasya tu tathā bhuktvā trīn māsān vratam ācaret ||<br />
                     	  kṣatriyasya tathā bhuktvā dvau māsau vratam ācaret |<br />
                     	  brāhmaṇasya tathāśauce bhuktvā māsavratī bhavet ||</q></p>
               	  
               <p>iti, idam abhyāsaviṣayam | etac ca prāyaścittam āśaucānantaraṃ veditavyam, <q class="blue">brāhmaṇādīnām āśauce yaḥ sakṛd evānnam aśnāti tasya tāvad āśaucaṃ yāvat teṣām, āśaucavyapagame
                     tu prāyaścittaṃ kuryāt</q> iti (ViDh 22.8–9) <span class="red">viṣṇu</span>smaraṇāt ||
               </p>
               
               	  
               <p>aputrādyannabhojane tu <span class="red">likhita</span> āha |
               </p>
               	  
               <p><q class="blue">bhuktvā vārdhuṣikasyānnam avratasyāsutasya ca |<br />
                     	  śūdrasya ca tathā bhuktvā trirātraṃ syād abhojanam ||</q></p>
               	  
               <p>tathā |</p>
               	  
               <p><q class="blue">parapākanivṛttasya parapākaratasya ca |<br />
                     	  apacasya tu bhuktvānnaṃ dvijaś cāndrāyaṇaṃ caret ||</q> iti |
               </p>
               	  
               <p>etac cābhyāsaviṣayam | parapākena nivṛttāder lakṣaṇaṃ ca <span class="red">tenai</span>voktam |
               </p>
               	  
               <p><q class="blue">gṛhītvāgniṃ samāropya pañcayajñānna nirvapet |<br />
                     	  parapākanivṛtto 'sau munibhiḥ parikīrtitaḥ ||<br />
                     	  pañcayajñāṃs tu yaḥ kṛtvā parānnād upajīvati |<br />
                     	  satataṃ prātar utthāya parapākaratas tu saḥ ||<br />
                     	  gṛhasthadharmavṛttau yo dadāti parivarjitaḥ |<br />
                     	  ṛṣibhir dharmatattvajñair apacaḥ saṃprakīrtitaḥ ||</q> iti |
               </p>
               	  
               <p>yat tu brahmacāryādyannabhojane <span class="red">vṛddhayājñavalkya</span> āha,
               </p>
               	  
               <p><q class="blue">yatiś ca brahmacārī ca pakvānnasvāmināv ubhau |<br />
                     	  tayor annaṃ na bhoktavyaṃ bhuktvā cāndrāyaṇaṃ caret ||</q> iti ||
               </p>
               	  
               <p>yac ca pārvaṇaśrāddhādyakartur annabhojane <span class="red">bharadvāja</span> āha,
               </p>
               	  
               <p><q class="blue">pakṣe vā yadi vā māse yasya nāśnanti devatāḥ |<br />
                     	  bhuktvā durātmanas tasya dvijaś cāndrāyaṇaṃ caret ||</q></p>
               	  
               <p>iti, tad ubhayam apy abhyāsaviṣayam | pūrvaparigaṇitātiriktā ye niṣiddhācaraṇaśīlās
                  tadannabhojane tu,
               </p>
               	  
               <p><q class="blue">nirācārasya viprasya niśiddhācaraṇasya ca |<br />
                     	  annaṃ bhuktvā dvijaḥ kuryād dinam ekam abhojanam ||</q></p>
               	  
               <p>iti <span class="red">ṣaṭtriṃśanmato</span>ktaṃ draṣṭavyam | atraiva saṃvatsarābhyāse <span class="red">ṣaṭtriṃśanmata</span> evoktam |
               </p>
               	  
               <p><q class="blue">upapātakayuktasya abdam ekaṃ nirantaram |<br />
                     	  annaṃ bhuktvā dvijaḥ kuryāt parākaṃ tu viśodhanam ||</q> iti |
               </p>
               	  
               <p>idaṃ cābhakṣyabhakṣaṇaprāyaścittakāṇḍagatam aviśeṣoditavratakadambakaṃ hi dvijāgryasyaiva
                  | kṣatriyādīnāṃ tu pādapādahānyā bhavati,
               </p>
               	  
               <p><q class="blue">vipre tu sakalaṃ deyaṃ pādonaṃ kṣatriye smṛtam |<br />
                     	  vaiśye 'rdhaṃ pāda ekas tu śūdrajātiṣu śasyate ||</q></p>
               	  
               <p>iti <span class="red">viṣṇu</span>smaraṇāt ||
               </p>
               
               	  
               <p>ity abhakṣyabhakṣaṇaprāyaścittaprakaraṇam |</p>
               	
            </div>
            	
            <div id="d1e56396">
               	  
               <p>nimittaparigaṇanavelāyām upapātakānantaraṃ jātibhraṃśakarādīni parigaṇitāni | tatra
                  prāyaścittāny ucyante | tatra <span class="red">manuḥ</span> |
               </p>
               	  
               <p><q class="blue">jātibhraṃśakaraṃ karma kṛtvānyatamam icchayā |<br />
                     	  caret sāntapanaṃ kṛcchraṃ prājāpatyam anicchayā ||<br />
                     	  saṃkarāpātrakṛtyāsu māsaṃ śodhanam aindavam |<br />
                     	  malinīkaraṇīyeṣu taptaḥ syād yāvakas tryaham ||</q> iti | (MDh 11.125–26)
               </p>
               	  
               <p>anyatamam iti sarvatra saṃbadhyate | <span class="red">yamen</span>āpy atra viśeṣa uktaḥ |
               </p>
               	  
               <p><q class="blue">saṃkarīkaraṇaṃ kṛtvā māsam aśnāti yāvakam |<br />
                     	  kṛcchrātikṛcchram atha vā prāyaścittaṃ samācaret ||<br />
                     	  apātrīkaraṇaṃ kṛtvā taptakṛcchreṇa śudhyati ||<br />
                     	  śītakṛcchreṇa vā śuddhir mahāsāntapanena vā |<br />
                     	  malinīkaraṇīyeṣu taptakṛcchraṃ viśodhanam ||</q> iti ||
               </p>
               	  
               <p><span class="red">bṛhaspatinā</span>pi jātibhraṃśakare viśeṣa uktaḥ |
               </p>
               	  
               <p><q class="blue">brāhmaṇasya rujaḥ kṛtvā rāsabhādipramāpaṇam |<br />
                     	  ninditebhyo dhanādānaṃ kṛcchrārdhaṃ vratam ācaret ||</q> iti |
               </p>
               	  
               <p>eteṣāṃ ca jātibhraṃśakarādiprāyaścittānāṃ <span class="red">manvā</span>dyuktānāṃ jātiśaktyādyapekṣayā viṣayo vibhajanīyaḥ | evaṃ <span class="red">yogīndra</span>hṛdgatam abhakṣyabhakṣaṇādiprāyaścittaṃ saṃkṣepato darśitam || 3.289 ||
               </p>
               
               	  
               <p class="italic">adhunā prakṛtam anusarāmaḥ | mahāpātakam atipātakam anupātakam upapātakaṃ prakīrṇakam
                  iti pañcavidhaṃ pāpajātam uktam | tatra caturvidhaprāyaścittam abhidhāya kramaprāpte
                  prakīrṇake prāyaścittam āha |
               </p>
               
               	  
               <p id="YDh_3.290" class="bold">
                  	    prāṇāyāmī jale snātvā kharayānoṣṭrayānagaḥ |<br />
                  	    nagnaḥ snātvā ca bhuktvā ca gatvā caiva divā striyam ||
                  	   <span class="ref">YDh_3.290</span></p>
               
               	  
               <p>kharayuktaṃ yānaṃ kharayānam | uṣṭrayuktaṃ yānam uṣṭrayānaṃ rathagantryādi tenādhvagamanaṃ
                  kṛtvā digambaraḥ snātvābhyavahṛtya divā vāsare ca nijāṅganāsaṃbhogaṃ kṛtvā ca taḍāgataraṅgiṇyādāv
                  avagāhya kṛtaprāṇāyāmaḥ śudhyati | idaṃ ca kāmakāraviṣayam,
               </p>
               	  
               <p><q class="blue">uṣṭrayānaṃ samāruhya kharayānaṃ tu kāmataḥ |<br />
                     	  savāsā jalam āplutya prāṇāyāmena śudhyati ||</q> (MDh 11.202)
               </p>
               	  
               <p>iti <span class="red">manu</span>smaraṇāt | akāmataḥ snānamātraṃ kalpyam | sākṣāt kharārohaṇe tu dviguṇāvṛttiḥ kalpanīyā,
                  tasya gurutvāt || 3.290 ||
               </p>
               
               	  
               <p class="italic">kiṃ ca |</p>
               
               	  
               <p id="YDh_3.291" class="bold">
                  	    guruṃ huṃkṛtya tvaṃkṛtya vipraṃ nirjitya vādataḥ |<br />
                  	    baddhvā vā vāsasā kṣipraṃ prasādyopavased dinam ||
                  	   <span class="ref">YDh_3.291</span></p>
               
               	  
               <p>guruṃ janakādikaṃ tvaṃkṛtya <q>tvam evam āttha,</q> <q>tvayaivaṃ kṛtam</q> ity ekavacanāntayuṣmacchabdoccāraṇena nirbhartsya, vipraṃ vā jyāyāṃsaṃ samaṃ kanīyāṃsaṃ
                  vā sakrodhaṃ <q>huṃ tūṣṇīm āsva,</q> <q>huṃ mā bahuvādīḥ</q> ity evam ākṣipya, jalpavitaṇḍābhyāṃ jayaphalābhyāṃ vipraṃ nirjitya, kaṇṭhe vāsasā
                  mṛdusparśenāpi badhvā, kṣipraṃ pādapraṇipātādinā prasādya krodhaṃ tyājayitvā dinam
                  upavaset | anaśnan kṛtsraṃ vāsaraṃ nayet | yat tu <span class="red">yamen</span>oktam,
               </p>
               	  
               <p><q class="blue">vādena brāhmaṇaṃ jitvā prāyaścittavidhitsayā |<br />
                     	  trirātropoṣitaḥ snātvā praṇipatya prasādayet ||</q></p>
               	  
               <p>iti, tad abhyāsaviṣayam || 3.291 ||</p>
               
               	  
               <p class="italic">kiṃ ca |<span class="note">NSp and Pāṇḍeya omit: kiṃ ca.</span></p>
               
               	  
               <p id="YDh_3.292" class="bold">
                  	    vipradaṇḍodyame kṛcchras tv atikṛcchro nipātane |<br />
                  	    kṛcchrātikṛcchro 'sṛkpāte kṛcchro 'bhyantaraśoṇite ||
                  	   <span class="ref">YDh_3.292</span></p>
               
               	  
               <p>viprajighāṃsayā daṇḍādyudyame kṛcchraḥ śuddhihetuḥ | nipātane tāḍane atikṛcchraḥ |
                  asṛkpāte rudhirasrāvaṇe punaḥ kṛcchrātikṛcchraḥ | abhyantaraśoṇite 'pi kṛcchraḥ śuddhihetuḥ
                  | <span class="red">bṛhaspatinā</span>py atra viśeṣa uktaḥ |
               </p>
               	  
               <p><q class="blue">kāṣṭhādinā tāḍayitvā tv abhede kṛcchram ācaret |<br />
                     	  asthibhede 'tikṛcchraḥ syāt parākas tv aṅgakartane ||</q> iti |
               </p>
               	  
               <p>pādaprahāre tu <span class="red">yama</span> āha |
               </p>
               	  
               <p><q class="blue">pādena brāhmaṇaṃ spṛṣṭvā prāyaścittavidhitsayā |<br />
                     	  divasopoṣitaḥ snātvā praṇipatya prasādayet ||</q> iti ||
               </p>
               
               	  
               <p><span class="red"> manunā</span> tv anyāni prakīrṇakaprāyaścittāni darśitāni |
               </p>
               	  
               <p><q class="blue">vinādbhir apsu vāpy ārtaḥ śārīraṃ saṃniṣevya tu |<br />
                     	  sacailo bahir āplutya gām ālabhya viśudhyati ||</q> iti | (MDh 11.203)
               </p>
               	  
               <p>vinādbhir ity asaṃnihitāsv apīty arthaḥ | śārīraṃ mūtrapurīṣādi | idam akāmaviṣayam
                  | kāmatas tu,
               </p>
               	  
               <p><q class="blue">āpadgato vinā toyaṃ śārīraṃ yo niṣevate |<br />
                     	  ekāhaṃ kṣapaṇaṃ kṛtvā sacailo jalam āviśet ||</q></p>
               	  
               <p>iti <span class="red">yamo</span>ktaṃ veditavyam | yat tu <span class="red">sumantu</span>vacanam <q class="blue">apsv agnau vā mehatas taptakṛcchram</q> iti, tad anārtaviṣayam abhyāsaviṣayaṃ vā | nityaśrautādikarmalope tu <span class="red">manur</span> āha |
               </p>
               	  
               <p><q class="blue">vedoditānāṃ nityānāṃ karmaṇāṃ samatikrame |<br />
                     	  snātakavratalope ca prāyaścittam abhojanam ||</q> iti | (MDh 11.204)
               </p>
               	  
               <p>śrauteṣu darśapaurṇamāsādikarmasu smārteṣu cānityahomādiṣu pratipadokteṣṭyādiprāyaścittair
                  upavāsasya samuccayaḥ | snātakavratāni ca,
               </p>
               	  
               <p><q class="blue">na jīrṇamalavadvāsā bhavec ca vibhave sati |</q> (MDh 4.34)
               </p>
               	  
               <p>ityevamādīni prāguktāni | snātakavratam adhikṛtya <span class="red">kratunā</span>py uktam: <q class="blue">eteṣām ācārāṇām ekaikasya vyatiriktame gāyatryaṣṭaśataṃ japyaṃ kṛtvā pūto bhavati</q> iti || pañcamahāyajñākaraṇe tu <span class="red">bṛhaspatir</span> āha |
               </p>
               	  
               <p><q class="blue">anirvartya mahāyajñān yo bhuṅkte pratyahaṃ gṛhī |<br />
                     	  anāturaḥ sati dhane kṛcchrārdhena viśudhyati ||<br />
                     	  āhitāgnir upasthānaṃ na kuryād yas tu parvaṇi |<br />
                     	  ṛtau na gacched bhāryāṃ vā so 'pi kṛcchrārdham ācaret ||</q> iti |
               </p>
               	  
               <p>dvitīyādibhāryoparame tu <span class="red">devala</span> āha |
               </p>
               	  
               <p><q class="blue">mṛtāṃ dvitīyāṃ yo bhāryāṃ dahed vaitānikāgnibhiḥ |<br />
                     	  jīvantyāṃ prathamāyāṃ tu surāpānasamaṃ hi tat ||</q> iti |
               </p>
               	  
               <p>svabhāryābhiśaṃsane tu <span class="red">yama</span> āha |
               </p>
               	  
               <p><q class="blue">svabhāryāṃ tu yadā krodhād agamyeti naro vadet |<br />
                     	  prājāpatyaṃ cared viprah kṣatriyo divasān nava ||<br />
                     	  ṣaḍrātraṃ tu cared vaiśyas trirātraṃ śūdra ācaret ||</q> iti ||
               </p>
               
               	  
               <p>asnānabhojanādau <span class="red">hārīta</span> āha |
               </p>
               	  
               <p><q class="blue">vahankamaṇḍaluṃ riktam asnāto 'śnaṃś ca bhojanam |<br />
                     	  ahorātreṇa śuddhiḥ syād dinajapyena caiva hi ||</q> iti |
               </p>
               	  
               <p>ekapaṅktyupaviṣṭānāṃ snehādinā vaiṣamyeṇa dānādau <span class="red">yama</span> āha |
               </p>
               	  
               <p><q class="blue">na paṅktyāṃ viṣamaṃ dadyān na yāceta na jāpayet |<br />
                     	  yācako dāpako dātā na vai svargasya gāminaḥ ||<br />
                     	  prājāpatyena kṛcchreṇa mucyate karmaṇas tataḥ |<br />
                     	  nadīsaṃkramahantuś ca kanyāvighnakarasya ca ||<br />
                     	  same viṣamakartuś ca niṣkṛtir nopapadyate |<br />
                     	  trayāṇām api caiteṣāṃ pratyāpattiṃ ca mārgatām |<br />
                     	  bhaikṣalabdhena cānnena dvijaś cāndrāyaṇaṃ caret ||</q> iti |
               </p>
               	  
               <p>saṃkrama udakāvataraṇamārgaḥ | same viṣamakartā pūjādau | indradhanurdarśanādāv <span class="red">ṛṣyaśṛṅga</span> āha |
               </p>
               	  
               <p><q class="blue">indracāpaṃ palāśāgniṃ yad anyasya pradarśayet |<br />
                     	  prāyaścittam ahorātraṃ dhanurdaṇḍaś ca dakṣiṇā ||</q></p>
               	  
               <p>patitādisaṃbhāṣaṇe tu <span class="red">gautama</span> āha: <q class="blue">na mlecchāśucyadhārmikaiḥ saha saṃbhāṣeta | saṃbhāṣya puṇyakṛto manasā dhyāyet | brāhmaṇena
                     saha vā saṃbhāṣeta | talpānnadhanalābhavadhe pṛthagvarṣāṇi</q> iti (GDh 9.16–18; 22.28) | bhāryānnadhanānāṃ lābhasya vadhe vighnakaraṇe pratyekaṃ saṃvatsaraṃ prākṛtaṃ brahmacaryam
                  | tathā brahmasūtraṃ vinā viṇmūtrotsargādau <span class="red">smṛtyantare</span> prāyaścittam uktam |
               </p>
               	  
               <p><q class="blue">vinā yajñopavītena yad yucchiṣṭo bhaved dvijaḥ |<br />
                     	  prāyaścittam ahorātraṃ gāyatryaṣṭaśataṃ tu vā ||</q></p>
               	  
               <p>tatra ūrdhvocchiṣṭe upavāso 'dharocchiṣṭasyodakapānādiṣu gāyatrījapa iti vyavasthā
                  | akāmatas tu,
               </p>
               	  
               <p><q class="blue">pibato mehataś caiva bhuñjato 'nupavītinaḥ |<br />
                     	  prāṇāyāmatrikaṃ ṣaṭkaṃ naktaṃ ca tritayaṃ kramāt ||</q></p>
               	  
               <p>iti <span class="red">smṛtyantaro</span>ktaṃ draṣṭavyam | bhuktvā śaucācamanam akṛtvotthāne tu,
               </p>
               	  
               <p><q class="blue">yady uttiṣṭhaty anācānto bhuktvā vānaśanāt tataḥ ||<br />
                     	  sadyaḥsnānaṃ prakurvīta so 'nyathā patito bhavet ||</q></p>
               	  
               <p>iti <span class="red">smṛtyantaro</span>ktaṃ draṣṭavyam | caurādyutsargādau <span class="red">vasiṣṭha</span> āha: <q class="blue">daṇḍyotsarge rājaikarātram upavaset, trirātraṃ purohitaḥ | kṛcchram adaṇḍyadaṇḍane
                     purohitas trirātraṃ rājā |  kunakhī śyāvadantaśca kṛcchraṃ dvādaśadarātraṃ caritvoddhareyātām</q>(VaDh 19.40–43; 20.6) iti | uddhareyātāṃ kutsitānāṃ dantānāṃ nakhānāṃ coddharaṇaṃ
                  kuryātām ity arthaḥ | stenapatitādipaṅktibhojane tu <span class="red">mārkaṇḍeya</span> āha |
               </p>
               	  
               <p><q class="blue">apāṅkteyasya yaḥ kaścit paṅktau bhuṅkte dvijottamaḥ |<br />
                     	  ahorātroṣito bhūtvā pañcagavyena śudhyati ||</q> iti ||
               </p>
               
               	  
               <p>nīlīviṣaye tv <span class="red">āpastamba</span> āha |
               </p>
               	  
               <p><q class="blue">nīlīraktaṃ yadā vastraṃ brāhmaṇo 'ṅgeṣu dhārayet |<br />
                     	  ahorātroṣito bhūtvā pañcagavyena śudhyati ||<br />
                     	  romakūpair yadā gacched raso nīlyās tu kasyacit |<br />
                     	  triṣu varṇeṣu sāmānyaṃ taptakṛcchraṃ viśodhanam ||<br />
                     	  pālanaṃ vikrayaś caiva tadvṛttyā copajīvanam |<br />
                     	  pātanaṃ ca bhaved vipras tribhiḥ kṛcchrair vyapohati ||<br />
                     	  nīlīdāru yadā bhindyād brāhmaṇasya śarīrata |<br />
                     	  śoṇitaṃ dṛśyate yatra dvijaś cāndrāyaṇaṃ caret ||<br />
                     	  strīṇāṃ krīḍārthasaṃbhoge śayanīye na duṣyati ||</q> iti |
               </p>
               	  
               <p><span class="red">bhṛguṇā</span>py uktam |
               </p>
               	  
               <p><q class="blue">strīdhṛtā śayane nīlī brāhmaṇasya na duṣyati |<br />
                     	  nṛpasya vṛddhau vaiśyasya parvavarjyaṃ vidhāraṇam ||</q> iti |
               </p>
               	  
               <p>tathā vastraviśeṣakṛtaś ca pratiprasavaḥ,</p>
               	  
               <p><q class="blue">kambale paṭṭasūtre ca nīlīrāgo na duṣyati |</q></p>
               	  
               <p>iti <span class="red">smaraṇāt</span> | brahmatarunirmitakhaṭvādyārohaṇe <span class="red">śaṅkha</span> āha |
               </p>
               	  
               <p><q class="blue">adhyasya śayanaṃ yānam āsanaṃ pādake tathā |<br />
                     	  dvijaḥ palāśavṛkṣasya trirātraṃ tu vratī bhavet ||<br />
                     	  kṣatriyas tu raṇe pṛṣṭhaṃ dattvā prāṇaparāyaṇaḥ |<br />
                     	  saṃvatsaraṃ vrataṃ kuryāc chittvā vṛkṣaṃ phalapradam ||<br />
                     	  dvau vipro brāhmaṇāgnī vā dampatī godvijottamau |<br />
                     	  antareṇa yadā gacchet kṛcchraṃ sāntapanaṃ caret ||<br />
                     	  homakāle tathā dohe svādhyāye dārasaṃgrahe |<br />
                     	  antareṇa yadā gacched dvijaś cāndrāyaṇaṃ caret ||</q> iti |
               </p>
               	  
               <p>dohe sānnāyyādyaṅgabhūte | etac cābhyāsaviṣayam | sacchidrādityādyariṣṭadarśanādau
                  <span class="red">śaṅkha</span> āha: <q class="blue">duḥsvapnāriṣṭadarśanādau ghṛtaṃ suvarṇaṃ ca dadyāt</q> ||
               </p>
               
               	  
               <p>kvacid deśaviśeṣagamane 'pi <span class="red">devala</span> āha |
               </p>
               	  
               <p><q class="blue">sindhusauvīrasaurāṣṭrāṃs tathā pratyantavāsinaḥ |<br />
                     	  aṅgavaṅgakaliṅgāndhrān gatvā saṃskāram arhati ||</q></p>
               	  
               <p>etac ca tīrthayātrāvyatirikeṇa draṣṭavyam | svapurīṣadarśanādau <span class="red">yama</span> āha |
               </p>
               	  
               <p><q class="blue">pratyādityaṃ na meheta na paśyed ātmanaḥ śakṛt |<br />
                     	  dṛṣṭvā sūryaṃ nirīkṣeta gām agniṃ brāhmaṇaṃ tathā ||</q> iti |
               </p>
               	  
               <p><span class="red">śaṅkho</span> 'pyāha |
               </p>
               	  
               <p><q class="blue">pādapratanaṃ kṛtvā kṛtvā vahnim adhas tathā |<br />
                     	  kuśaiḥ pramṛjya pādau tu dinam ekaṃ vratī bhavet ||</q> iti ||
               </p>
               	  
               <p>kṣatriyādyupasaṃgrahaṇe <span class="red">hārīta</span> āha: <q class="blue">kṣatriyābhivādane 'horātram upavaset vaiśyābhivādane dvirātram śūdrasyābhivādane trirātram
                     upavāsaḥ</q> iti | tathā, <q class="blue">śayyārūḍhe pādukopānahāropitapādocchiṣṭāndhakārasthaśrāddhakṛj japadevapūjāniratābhivādane
                     trirātram upavāsaḥ syād anyatra nimantritenānyatra bhojane 'pi trirātram</q> iti ||
               </p>
               
               	  
               <p>samitpuṣpādihastasyābhivādane py etad eva,</p>
               	  
               <p><q class="blue">samitpuṣpakuśājyāmbumṛdannākṣatapāṇikam |<br />
                     	  japaṃ homaṃ ca kurvāṇaṃ nābhivādeta vai dvijam ||</q></p>
               	  
               <p>ity <span class="red">āpastambīye</span> japādibhiḥ samabhivyāhārāt | abhivādakasyāpīdam eva prāyaścittam, <q class="blue">nodakumbhahasto 'bhivādayet na bhaikṣaṃ caran na puṣpājyādihasto nāśucir na japan
                     na devapitṛkāryaṃ kurvan na śayānaḥ</q> iti tasyāpi <span class="red">śaṅkhena</span> pratiṣedhāt | evam anyāny api vacāṃsi <span class="red">smṛtyantarato</span> 'nveṣyāṇi granthagauravabhayād atra na likhyante || 3.292 ||
               </p>
               
               	  
               <p>iti prakīrṇakaprāyaścittaprakaraṇam |</p>
               	
            </div>
            	
            <div id="d1e57064">
               	  
               <p class="italic">nimittānām ānantyāt prativyaktiprāyaścittasya vaktum aśakyatvāt sāmānyenopadiṣṭānupadiṣṭaviṣaye
                  prāyaścittaviśeṣajñānārtham idam āha |
               </p>
               
               	  
               <p id="YDh_3.293" class="bold">
                  	    deśaṃ kālaṃ vayaḥ śaktiṃ pāpaṃ cāvekṣya yatnataḥ |<br />
                  	    prāyaścittaṃ prakalpyaṃ syād yatra coktā na niṣkṛtiḥ ||
                  	   <span class="ref">YDh_3.293</span></p>
               
               	  
               <p>yad uktaṃ prāyaścittajātaṃ vakṣyamāṇaṃ vā tad deśādikam avekṣya yathā kartuḥ prāṇavipattir
                  na bhavati tathā viṣayaviśeṣe kalpanīyam, itarathā pradhānanivṛttiprasaṅgāt | tathā
                  ca vakṣyati |
               </p>
               	  
               <p>vāyubhakṣo divā tiṣṭhan rātriṃ nītvāpsu sūryadṛk | iti |(YDh 3.311)</p>
               	  
               <p>tatra yadi himavadgirinikaṭavartinām udakavāsa upadiśyate atiśītākulite vā śiśirādikāle,
                  tadā prāṇaviyogo bhaved iti taddeśakālaparihāreṇodakavāsaḥ kalpanīyaḥ | tathā vayoviśeṣād
                  api yadi navativārṣikāder apūrṇadvādaśavārṣikasya vā dvādaśābdikaṃ prāyaścittam upadiśyate
                  tadā prāṇā vipadyerann iti tato 'nyavayaske tat prāyaścittaṃ kalpyam | ata eva <span class="red">smṛtyantare</span> <q class="blue">kvacid ardhaṃ kvacit pādaḥ</q> iti vṛddhādiṣu prāyaścittasya hrāso 'bhihitaḥ | tac ca prāk prapañcitam | tathā dhanadānatapaścaraṇādiśaktyapekṣayā
                  ca, na hi nirdhanasya pātre dhanaṃ vā paryāptam ityādy upapadyate | tathodriktapittāder
                  vā parākādikaṃ nāpi strīśūdrāder japādikam | ata eva,
               </p>
               	  
               <p>gajādīnām aśaknuvan |</p>
               	  
               <p>dānaṃ dātuṃ caret kṛcchram ekaikasya viśuddhaye || (YDh 3.274)</p>
               	  
               <p>ity uktam | tathā,</p>
               	  
               <p><q class="blue">prāyaścittārdham arhanti striyo rogiṇa eva ca |</q></p>
               	  
               <p>iti tapasy aśaktasya <span class="red">smṛtyantare</span> prāyaścittasya hrāso 'bhihitaḥ | tathā pāpaṃ ca mahāpātakādirūpeṇa sapratyayāpratyayasakṛdabhyāsādirūpeṇa
                  cāvekṣya yatnataḥ sakaladharmaśāstraparyālocanayā prāyaścittaṃ kalpanīyam | tatrākāmato
                  yad vihitaṃ tad eva kāmakṛte dviguṇaṃ, kāmato 'bhyāse caturguṇam ity evaṃ <span class="red">smṛtyantarā</span>nusāreṇa kalpanīyam | tathā,
               </p>
               	  
               <p><q class="blue">mahāpāpopapāpābhyāṃ yo 'bhiśaṃsen mṛṣā param |<br />
                     	  abbhakṣo māsam āsīta |</q></p>
               	  
               <p>ity uktaṃ, tatra mahāpāpopapāpayos tulyaprāyaścittasyāyuktatvān mahāpāpāpekṣayopapātake
                  māsikavratasya hrāsaḥ kalpanīyaḥ | yatra ca hasitajṛmbhitākranditāsphālanādinākasmāt
                  kuryāt tathā,
               </p>
               	  
               <p><q class="blue">nodanvato 'mbhasi snāyān na ca śmaśravādi kartayet |<br />
                     	  antarvatnyāḥ patiḥ kurvann aprajā bhavati dhruvam ||</q></p>
               	  
               <p>ityādau prāyaścittaṃ nopadiṣṭaṃ, tatrāpi deśādyapekṣayā prāyaścittaṃ kalpyam |</p>
               	  
               <p><span class="underline">nanu</span> kiṃcid api nimittajātam anuktaniṣkṛtikam upalabhyate,
               </p>
               	  
               <p><q class="blue">prānāyāmaśataṃ kāryaṃ sarvapāpāpanuttaye |<br />
                     	  upapātakajātānām anādiṣṭasya caiva hi ||</q></p>
               	  
               <p>ity anuktaniṣkṛtiṣv api prāyaścittasya vakṣyamāṇatvāt | <span class="red">gautamen</span>āpy <q class="blue">etāny evānādeśe vikalpena kriyeran</q> (GDh 19.18) ity ekāhādayaḥ pratipāditāḥ |
               </p>
               	  
               <p><span class="underline">ucyate</span> | satyam asty eva sāmānyataḥ prāyaścittopadeśas, tathāpi sarvatra deśakālādīnām apekṣitatvād
                  asty eva kalpanāvasaraḥ | na ca hasitādiṣu sarvatra prāṇāyāmaśataṃ yuktam, nimittasya
                  laghutvāt | ataḥ pāpāpekṣayā hrāsaḥ kalpanīyaḥ prāyaścittāntaraṃ vā |
               </p>
               	  
               <p><span class="underline">nanu</span> kathaṃ pāpasya laghutvaṃ yena prāyaścittasya hrāsakalpanā syāt | na ca prāyaścittālpatvād
                  iti vācyam, anuktaniṣkṛtitvād eva |
               </p>
               	  
               <p><span class="underline">satyam</span> | kiṃ tu arthavādasaṃkīrtanād buddhipūrvābuddhipūrvānubandhādyapekṣayā ca subodha
                  eva doṣasya gurulaghubhāvaḥ | tathā daṇḍahrāsavṛddhyapekṣayā ca prāyaścittagurulaghubhāvaḥ
                  | yathā brāhmaṇāvagoraṇādau sajātīyaviṣaye prājāpatyādikam uktam, tatra yadā cānulomyena
                  prātilomyena vāvagoraṇādi kriyate, yadā vā mūrdhavasiktādibhis tadā daṇḍasya tāratamyadarśanād
                  eva doṣālpatvamahattvāvagamāt prāyaścittasyāpi gurulaghubhāvaḥ kalpanīyaḥ | darśitaś
                  ca daṇḍasya gurulaghubhāvaḥ,
               </p>
               	  
               <p>prātilomyāpavādeṣu dviguṇas triguṇo damaḥ | (YDh 2.207)</p>
               	  
               <p>ityādinā || 3.293 ||</p>
               
               	  
               <p class="italic">evaṃ mahāpātakādibhiḥ patitasya prāyaścittam uktaṃ, yas tv auddhatyād etan na cikīrṣati
                  tasya kiṃ kāryām ity ata āha |
               </p>
               
               	  
               <p id="YDh_3.294" class="bold">
                  	    dāṣīkumbhaṃ bahirgrāmān ninayeran svabāndhavāḥ |<br />
                  	    patitasya bahiḥ kuryuḥ sarvakāryeṣu caiva tam ||
                  	   <span class="ref">YDh_3.294</span></p>
               
               	  
               <p>jīvata eva patitasya ye svā jātayo bāndhavāḥ pitṛmātṛpakṣās te sarve saṃnipatya dāsī
                  preṣyā tayā sapiṇḍādipreṣitayā ānītam apāṃ pūrṇaṃ kumbhaṃ ghaṭaṃ grāmād bahir nirnayeyuḥ
                  | etac caturthyādiriktātithiṣv ahnaḥ pañcame bhāge gurvādisaṃnidhau kāryam,
               </p>
               	  
               <p><q class="blue">patitasyodakaṃ kāryaṃ sapiṇḍair bāndhavair bahiḥ |<br />
                     	  nindite 'hani sāyāhne jñātyṛtviggurusaṃnidhau ||</q> (MDh 11.183)
               </p>
               	  
               <p>iti <span class="red">manu</span>smaraṇāt | athavā dāsy eva sapiṇḍādiprayuktā ninayet | yathāha <span class="red">manuḥ</span> |
               </p>
               	  
               <p><q class="blue">dāsī ghaṭam apāṃ pūrṇaṃ paryasyet pretavat padā |<br />
                     	  ahorātram upāsīrann aśaucaṃ bāndhavaiḥ saha ||</q> iti | (MDh 11.184)
               </p>
               	  
               <p>pretavad iti dakṣiṇāmukhāpasavyayoḥ prāptyartham | tac ca ninayanam udakapiṇḍadānādipretakriyottarakālaṃ
                  draṣṭavyam, <q class="blue">tasya vidyāguruyonisaṃbandhāś ca saṃnipatya sarvāṇy udakādīni pretakarmāṇi kuryuḥ
                     | pātraṃ cāsya viparyasyeyuḥ | dāsaḥ karmakaro vāvakarāt pātram ānīya dāsīghaṭāt pūrayitvā
                     dakṣiṇābhimukhaḥ padā viparyasyet <q>amum anudakaṃ karomi</q> iti nāmagrāham | taṃ sarve 'nvālabheran prācīnāvītino muktaśikhāḥ | vidyāguravo yonisaṃbandhāś
                     ca vīkṣeran| apa upaspṛśya grāmaṃ praviśeyuḥ</q> iti (GDh 20.2–7) <span class="red">gautama</span>smaraṇāt | ayaṃ ca tyāgo, yadi bandhubhiḥ preryamāṇo 'pi prāyaścittaṃ na karoti, tadā
                  draṣṭavyaḥ, <q class="blue">tasya guror bāndhavānāṃ rājñaś ca samakṣaṃ doṣān abhikhyāpyānubhāṣya punaḥ punar ācāraṃ
                     labhasveti, sa yady evam apy anavasthitamatiḥ syāt tato 'sya pātraṃ viparyasyed</q> iti <span class="red">śaṅkha</span>smaraṇāt | tatas taṃ labdhodakaṃ patitaṃ sarvakāryeṣu saṃbhāṣaṇasahāsanādiṣu bahiḥ
                  kuryur varjayeyuḥ | tathā ca <span class="red">manuḥ</span> |
               </p>
               	  
               <p><q class="blue">nivarteraṃs ca tasmāt tu sambhāṣaṇasahāsane |<br />
                     	  dāyād yasya pradānaṃ ca yātrām eva ca laukikīm ||</q> iti | (MDh 11.185)
               </p>
               	  
               <p>yadi snehādinā saṃbhāṣaṇaṃ karoti tadā prāyaścittaṃ kāryam | <q class="blue">ata ūrdhvaṃ tena saṃbhāṣya tiṣṭhed ekarātraṃ japan sāvitrīm ajñānapūrvaṃ, jñānapūrvaṃ
                     cet trirātraṃ</q> (GDh 20.8–9) iti || 3.294 ||
               </p>
               
               	  
               <p class="italic">yadā tu bandhutyāgād anyathā vā jātavairāgyaḥ prāyaścittaṃ ca kṛtaṃ, tadā kiṃ kāryam
                  ity ata āha |
               </p>
               
               	  
               <p id="YDh_3.295" class="bold">
                  	    caritavrata āyāte ninayeran navaṃ ghaṭam |<br />
                  	    jugupseran na cāpy enaṃ saṃvaseyuś ca sarvaśaḥ ||
                  	   <span class="ref">YDh_3.295</span></p>
               
               	  
               <p>kartaprāyaścitte bandhusamīpaṃ punar āyāte tatsapiṇḍādyās tena sahitā navaṃ anupahataṃ
                  ghaṭaṃ udakapūrṇaṃ ninayeyuḥ | etac ca ninayanaṃ puṇyahradādisnānottarakālaṃ draṣṭavyam,
               </p>
               	  
               <p><q class="blue">prāyaścitte tu carite pūrṇaṃ kumbham apāṃ navam |<br />
                     	  tenaiva sārdhaṃ prāsyeyuḥ snātvā puṇye jalāśaye ||</q> (MDh 11.187)
               </p>
               	  
               <p>iti <span class="red">manu</span>smaraṇāt | <span class="red">gautamena</span> tu viśeṣa uktaḥ: <q class="blue">yas tu prāyaścittena śudhyet tasmin śuddhe śātakumbhamayaṃ pātraṃ puṇyatamāt hradāt
                     pūrayitvā sravantībhyo vā tata enam apa upasparśayeyuḥ | athāsmai tat pātraṃ dadyuḥ
                     | tat saṃpratigṛhya japet 'śāntā dyauḥ śāntā pṛthivī śāntaṃ śivam antarikṣaṃ yo rocanas
                     tam iha gṛhṇāmi' ity etair yajurbhiḥ pāvamānībhis taratsamandībhiḥ kūṣmāṇḍaiś cājyaṃ
                     juhuyād, dhiraṇyaṃ dadyād, gāṃ cācāryāya | yasya tu prāṇāntikaṃ prāyaścittaṃ sa mṛtaḥ
                     śudhyed, etad eva śāntyudakaṃ sarveṣūpapātakeṣu</q> iti (GDh 20.10–17) || tata enaṃ kṛtaprāyaścittaṃ te naiva kutsayeyuḥ | tathā sarvakāryeṣu krayavikrayādiṣu
                  tena saha saṃvyavahareyuḥ || 3.295 ||
               </p>
               
               	  
               <p class="italic">pūrvoktasya patitaparityāgādividher atideśam āha |</p>
               
               	  
               <p id="YDh_3.296" class="bold">
                  	    patitānām eṣa eva vidhiḥ strīṇāṃ prakīrtitaḥ |<br />
                  	    vāso gṛhāntake deyam annaṃ vāsaḥ sarakṣaṇam ||
                  	   <span class="ref">YDh_3.296</span></p>
               
               	  
               <p>ya eva puruṣāṇāṃ parityāge piṇḍodakadānavidhiḥ kṛtaprāyaścittānāṃ parigrahavidhiś
                  ca sa eva strīṇām api patitānāṃ veditavyaḥ | iyāṃs tu viśeṣaḥ | patitābhyo 'pi tābhyaḥ
                  strībhyaḥ kṛtodakādikarmabhyo vāsas tṛṇaparṇamayaṃ kuṭīgṛhakaṃ pradhānagṛhasamīpe
                  deyam | tathā prāṇadhāraṇamātram annaṃ malinaṃ ca vastraṃ punaḥ puruṣāntaropabhoganivāraṇasahitaṃ
                  deyam || 3.296 ||
               </p>
               
               	  
               <p class="italic"><span class="underline">nanu</span> kāḥ patitās tā yāsām ayaṃ parityāgavidhir ity, ata āha |
               </p>
               
               	  
               <p id="YDh_3.297" class="bold">
                  	    nīcābhigamanaṃ garbhapātanaṃ bhartṛhiṃsanam |<br />
                  	    viśeṣapatanīyāni strīmām etāny api dhruvam ||
                  	   <span class="ref">YDh_3.297</span></p>
               
               	  
               <p>hīnavarṇagamanaṃ garbhapātanam abrāhmaṇyā api bhartur abrāhmaṇasyāpi hiṃsanam ity
                  etāni strīṇām asādhāraṇāni patananimittāni | apiśabdāt puruṣasya yāni patananimittāni
                  mahāpātakātipātakānupapātakāny abhyastāni copapātakādīni tāny api strīṇāṃ dhruvaṃ
                  niścitaṃ patanakāraṇāni bhavanti | ata eva <span class="red">śaunakaḥ</span>: <q class="blue">puruṣasya yāni patananimittāni strīṇām api tāny eva brāhmaṇī hīnavarṇasevāyām adhikaṃ
                     patati</q> iti | yat tu <span class="red">vasiṣṭhen</span>oktam,
               </p>
               	  
               <p><q class="blue">trīṇi striyāḥ pātakāni loke dharmavido viduḥ |<br />
                     	  bhartur vadho bhrūṇahatyā svasya garbhasya pātanam ||</q> (VaDh 28.7)
               </p>
               	  
               <p>iti bhrūṇahatyāgrahaṇaṃ kṛtaṃ, tat dṛṣṭāntārthaṃ na punar itareṣāṃ mahāpātakādīnāṃ
                  patanahetutvanirāsārtham | yad api <span class="red">tena</span>iva,
               </p>
               	  
               <p><q class="blue">catasras tu parityājyāḥ śiṣyagā gurugā ca yā |<br />
                     	  patighnī ca viśeṣeṇa juṅgitopagatā ca yā ||</q> (VaDh 21.10)
               </p>
               	  
               <p>iti catasṛṇām eva parityāga ity uktaṃ, tasyāpi tāsāṃ prāyaścittam acikīrṣantīnāṃ madhye
                  catasṛṇām eva śiṣyagādīnāṃ cailānnagṛhavāsādijīvanahetutvādyucchedena tyāgaṃ kuryān
                  nānyāsām ity abhiprāyaḥ | ataś cānyāsāṃ patitānāṃ prāyaścittam akurvatīnām api <q>vāso gṛhāntike deyam</q> ityādikaṃ kartavyam ity avagamyate || 3.297 ||
               </p>
               
               	  
               <p class="italic"><q>jugupseran na cāpy enaṃ saṃviśeyuś ca sarvaśaḥ</q> ityasyāpavādam āha |
               </p>
               
               	  
               <p id="YDh_3.298" class="bold">
                  	    śaraṇāgatabālastrīhiṃsakān saṃvasen na tu |<br />
                  	    cīrṇavratān api sataḥ kṛtaghnasahitān imān ||
                  	   <span class="ref">YDh_3.298</span></p>
               
               	  
               <p>śaraṇāgatādivyāpādanakāriṇaḥ kṛtaghnasahitān prāyaścittena kṣīṇadoṣān api na saṃvyavahared
                  iti vācaniko 'yaṃ pratiṣedhaḥ, kim iti vacanaṃ na kuryāt, na hi vacanasyātibhāro 'sti,
                  ataś ca yady api vyabhicāriṇīnāṃ vadhe 'lpīya eva prāyaścittaṃ tathāpi vācaniko 'yaṃ
                  saṃvyavahārapratiṣedhaḥ || 3.298 ||
               </p>
               
               	  
               <p class="italic">evaṃ prasaṅgena strīṣu viśeṣam abhidhāya prakṛta eva caritavratavidhau viśeṣam āha
                  |
               </p>
               
               	  
               <p id="YDh_3.299" class="bold">
                  	    ghaṭe 'pavarjite jñātimadhyastho yavasaṃ gavām |<br />
                  	    sa dadyāt prathamaṃ gobhiḥ satkṛtasya hi satkriyā ||
                  	   <span class="ref">YDh_3.299</span></p>
               
               	  
               <p>ghaṭe 'pavarjite hradād uddhṛtya pūrṇe kumbhe 'vanīte 'sau caritavrataḥ sapiṇḍādimadhyastho
                  gobhyo yavasaṃ dadyāt | tābhiḥ prathamaṃ satkṛtasya pūjitasya paścāj jñātibhiḥ satkriyā
                  kāryā | gobhiś ca tasya satkāras taddattayavasabhakṣaṇam eva | yadi gāvas taddattaṃ
                  yavasaṃ na gṛhṇīyus tarhi punaḥ prāyaścittam anutiṣṭhet | yad āha <span class="red">hārītaḥ</span>: <q class="blue">svaśirasā yavasam ādāya gobhyo dadyād, yadi tāḥ pratigṛhṇīyur athainaṃ pravartayeyuḥ,</q> itarathā nety abhipretam || 3.299 ||
               </p>
               
               	  
               <p class="italic">mahāpātakādipañcavidhe 'pi doṣagaṇe prātisvikavratasaṃdoham abhidhāyādhunā sakalavratasādhāraṇaṃ
                  dharmam āha |
               </p>
               
               	  
               <p class="bold">vikhyātadoṣaḥ kurvīta parṣado 'numataṃ vratam | <span class="ref">YDh_3.300ab</span></p>
               
               	  
               <p>yo doṣo yāvat kartṛsaṃpādyas tato 'nyair vikhyāto vijñāto doṣo yasyāsau parṣadupadiṣṭaṃ
                  vrataṃ kuryāt | yady api svayaṃ sakalaśāstrārthavicāracaturas tathāpi parṣatsamīpam
                  upagamya tayā saha vicārya tadanumatam eva kuryāt | tadupagamane ca <span class="red">aṅgirasā</span> viśeṣa uktaḥ |
               </p>
               	  
               <p><q class="blue">kṛte niḥsaṃśaye pāpe na bhuñjītānupasthitaḥ |<br />
                     	  bhuñjāno vardhayet pāpaṃ yāvan nākhyāti parṣadi ||<br />
                     	  sacailaṃ vāgyataḥ snātvā klinnavāsāḥ samāhitaḥ |<br />
                     	  parṣadānumatas tattvaṃ sarvaṃ vikhyāpayen naraḥ |<br />
                     	  vratam ādāya bhūyo 'pi tathā snātvā vrataṃ caret ||</q> iti ||
               </p>
               	  
               <p>vikhyāpanaṃ ca parṣaddakṣiṇādānānantaraṃ kāryam | yathāha <span class="red">parāśaraḥ</span> |
               </p>
               	  
               <p><q class="blue">pāpaṃ vikhyāpayet pāpī dattvā dhenuṃ tathā vṛṣam |</q> iti |
               </p>
               	  
               <p>etac copapātakaviṣayam | mahāpātakādiṣv adhikaṃ kalpyam | yat tūktam,</p>
               	  
               <p><q class="blue">tasmād dvijaḥ prāptapāpaḥ sakṛd āplutya vāriṇi |<br />
                     	  vikhyāpya pāpaṃ parṣadbhyaḥ kiṃcid dattvā vrataṃ caret ||</q></p>
               	  
               <p>iti, tat prakīrṇakaviṣayam | parṣatsvarūpaṃ ca <span class="red">manunā</span> darśitam |
               </p>
               	  
               <p><q class="blue">traividyo haitukas tarkī nairukto dharmapāṭhakaḥ |<br />
                     	  trayaś cāśramiṇaḥ pūrve parṣad eṣā daśāvarā ||</q> (MDh 12.111)
               </p>
               	  
               <p>haituko mīmāṃsārthāditattvajñaḥ | tarkī nyāyaśāstrakuśalaḥ | tathānyad api parṣaddvayaṃ
                  <span class="red">tenaiva</span> darśitam |
               </p>
               	  
               <p><q class="blue">ṛgvedavid yajurvic ca sāmavedavid eva ca |<br />
                     	  aparā parṣad vijñeyā dharmasaṃśayanirṇaye ||</q> iti | (MDh 12.112)
               </p>
               	  
               <p>tathā,</p>
               	  
               <p><q class="blue">eko 'pi vedavid dharmaṃ yaṃ vyavasyet samāhitaḥ |<br />
                     	  sa jñeyaḥ paramo dharmo nājñānām udito 'yutaiḥ ||</q> iti | (MDh 12.113)
               </p>
               	  
               <p>āsāṃ ca parṣadāṃ saṃbhavāpekṣayā vyavasthā mahāpātakādyapekṣayā vā | yat tu <span class="red">smṛtyantare</span> 'bhihitam,
               </p>
               	  
               <p><q class="blue">pātakeṣu śataṃ parṣat sahasraṃ mahadādiṣu |<br />
                     	  upapāpeṣu pañcāśat svalpaṃ svalpe tathā bhavet ||</q></p>
               	  
               <p>iti, tad api mahāpātakādidoṣānusāreṇa parṣado gurulaghubhāvapratipādanaparaṃ, na punaḥ
                  saṃkhyāniyamārtham, <span class="red">manv</span>ādi<span class="red">mahāsmṛti</span>virodhaprasaṅgāt | tathā <span class="red">devalena</span> cātra viśeṣo darśitaḥ |
               </p>
               	  
               <p><q class="blue">svayaṃ tu brāhmaṇā brūyur alpadoṣeṣu niṣkṛtim |<br />
                     	  rājā ca brāhmaṇāś caiva mahatsu ca parīkṣitam ||</q> iti |
               </p>
               	  
               <p>tayā ca parṣadā avaśyaṃ vratam upadeṣṭavyam,</p>
               	  
               <p><q class="blue">ārtānāṃ mārgamāṇānāṃ prāyaścittāni ye dvijāḥ |<br />
                     	  jānanto na prayacchanti te yānti samatāṃ tu taiḥ ||</q></p>
               	  
               <p>ity <span class="red">aṅgiraḥ</span>smaraṇāt | tayā parṣadā jñātvaiva vratam upadeṣṭavyam,
               </p>
               	  
               <p><q class="blue">ajñātvā dharmaśāstrāṇi prāyaścittaṃ dadāti yaḥ |<br />
                     	  prāyaścittī bhavet pūtaḥ kilbiṣaṃ parṣadaṃ vrajet ||</q></p>
               	  
               <p>iti <span class="red">vasiṣṭha</span>smaraṇāt | kṣatriyādīnāṃ tu kṛtainasāṃ dharmopadeśe viśeṣo <span class="red">'ṅgirasā</span> darśitaḥ |
               </p>
               	  
               <p><q class="blue">nyāyato brāhmaṇaḥ kṣipraṃ kṣatriyādeḥ kṛtainasaḥ |<br />
                     	  antarā brāhmaṇaṃ kṛtvā vrataṃ sarvaṃ samādiśet ||<br />
                     	  tayā śūdraṃ samāsādya sadā dharmapuraḥsaram |<br />
                     	  prāyaścittaṃ pradātavyaṃ japahomavivarjitam ||</q> iti |
               </p>
               	  
               <p>tatra ca yāgādyanuṣṭhānaśīlānāṃ japādikaṃ vācyam, itareṣāṃ tu tapaḥ |</p>
               	  
               <p><q class="blue">karmaniṣṭās taponiṣṭhāḥ kadācit pāpam āgatāḥ |<br />
                     	  japahomādikaṃ tebhyo viśeṣeṇa pradīyate ||<br />
                     	  ye nāmadhārakā viprā mūrkhā dhanavivarjitāḥ |<br />
                     	  kṛcchracāndrāyaṇādīni tebhyo dadyād viśeṣataḥ ||</q></p>
               
               	  
               <p>iti prakāśaprāyaścittaprakaraṇam</p>
               	
            </div>
            	
            <div id="d1e57669">
               	  
               <h3>atha rahasyaprāyaścittam</h3>
               
               	  
               <p>vyākhyāya khyātaduritaśātanīṃ vratasaṃtatim |</p>
               	  
               <p>rahaḥkṛtāghasaṃdohahāriṇīṃ vyāharan muniḥ ||</p>
               
               	  
               <p class="italic">tatra prathamaṃ sakalarahasyavratasādhāraṇaṃ dharmam āha |</p>
               
               	  
               <p class="bold">anabhikhyātadoṣas tu rahasyaṃ vratam ācaret || <span class="ref">YDh_3.300cd</span></p>
               
               	  
               <p>kartṛvyatiriktair anabhikhyāto doṣo yasyāsau rahasyam aprakāśaṃ prāyścittam anutiṣṭhet
                  | ataḥ strīsaṃbhogādau tasyā api kārakatvāt, taditarair avijñātadoṣasya rahasyavratam
                  iti mantavyam | atra yadi kartā svayaṃ dharmaśāstrakuśalas tadā parasminn avibhāvya
                  svanimittocitaṃ prāyaścittam anutiṣṭhet | yas tu svayam anabhijño 'sau <q>kenacid raho brahmahatyādikaṃ kṛtaṃ tatra kiṃ rahasyaprāyaścittam</q> ity anyavyājenāvagamya, rahovratam anutiṣṭhet | ata eva strīśūdrayor apy amunaiva
                  mārgeṇa rahasyavratajñānasiddher adhikārasiddhiḥ | na ca vācyaṃ rahasyavratānāṃ japādipradhānatvād
                  avidyayoś ca strīśūdrayos tadanupapatter anadhikāra iti | yato 'naikāntato rahasyavratānāṃ
                  japādipradhānatvam, dānāder apy upadeśāt, <span class="red">gautamo</span>ktaprāṇāyāmāder api saṃbhavāc ca (GDh 24–25) | itareṣām api mantradaivatarṣicchandaḥparijñānamātram evādhikāropayogi na tv anyaviṣayam
                  | na hi taḍāganirmāṇādau jyotiṣṭomādiviṣayiṇī pratipattir upayujyate | devatādiparijñānaṃ
                  tv avaśyam apekṣaṇīyam,
               </p>
               	  
               <p><q class="blue">aviditvā ṛṣiṃ chando daivataṃ yogam eva ca |<br />
                     	  yo 'dhyāpayej japed vāpi pāpīyāñ jāyate tu saḥ ||</q></p>
               	  
               <p>iti <span class="red">vyāsa</span>smaraṇāt | atrāpy āhāraviśeṣānuktau payaḥprabhṛtayaḥ kālaviśeṣānuktau saṃvatsarādayaḥ
                  deśaviśeṣānuktau śiloccayādayo <span class="red">gautamā</span>dyabhihitā prakāśaprāyaścittavad anveṣaṇīyāḥ || 3.300 ||
               </p>
               
               	  
               <p class="italic">evaṃ sakalarahasyasādhāraṇadharmam abhidhāya prakāśaprāyaścittavad brahmahatyādikrameṇaiva
                  rahasyaprāyaścittāny āha |
               </p>
               
               	  
               <p id="YDh_3.301" class="bold">
                  	    trirātropoṣito japtvā brahmahā tv aghamarṣaṇam |<br />
                  	    antarjale viśudhyeta dattvā gāṃ ca payasvinām ||
                  	   <span class="ref">YDh_3.301</span></p>
               
               	  
               <p>trirātram upoṣito 'ntarjale 'ghamarṣaṇena mahārṣiṇā dṛṣṭaṃ sūktaṃ aghamarṣaṇam <q>ṛtaṃ ca satyaṃ ca</q> iti tṛcam ānuṣṭubhaṃ bhāvavṛttadevatākaṃ japtvā trirātrānte payasvinīṃ gāṃ dattvā
                  bramahā viśudhyati | japaś cāntarjale nimagnena trir āvartanīyaḥ | yathāha <span class="red">sumantuḥ</span>: <q class="blue">devadvijaguruhantāpsu nimagno 'ghamarṣaṇaṃ sūktaṃ trir āvartayet | mātaraṃ bhaginīṃ
                     gatvā mātṛṣvasāraṃ snuṣāṃ sakhīṃ vānyad vāgamyāgamanaṃ kṛtvāghamarṣaṇam evāntarjale
                     trir āvartya tad etasmāt pūto bhavati</q> iti | etac cākāmakāraviṣayam | yat tu <span class="red">manun</span>oktam,
               </p>
               	  
               <p><q class="blue">savyāhṛtipraṇavakāḥ prāṇāyāmās tu ṣoḍaśa |<br />
                     	  api bhrūṇahanaṃ māsāt punanty ahar ahaḥ kṛtāḥ ||</q> (MDh 11.249)
               </p>
               	  
               <p>iti, tad apy asminn eva viṣaye godānāśaktasya veditavyam | yat tu <span class="red">gautamena</span> ṣaṭtriṃśadrātravratam uktvoktaṃ <q class="blue">tadvrata eva brahmahatyāsurāpānasuvarṇasteyagurutalpeṣu prāṇāyāmaiḥ snāto 'ghamarṣaṇaṃ
                     japet</q> (GDh 24.10) iti, tad akāmataḥ sakṛdvadhaviṣayam | yat tu <span class="red">baudhāyanen</span>oktam | <q class="blue">grāmāt prācīṃ vodīcīṃ diśam upaniṣkramya snātaḥ śuciḥ śucivāsā udakānte sthaṇḍilam
                     upalipya sakṛtklinnavāsāḥ gośakṛtpūtena pāṇinādityābhimukho 'ghamarṣaṇaṃ svādhyāyamadhīyīta
                     | prātaḥ śataṃ madhyāhne śatam aparāhṇe śataṃ parimitaṃ coditeṣu nakṣatreṣu prasṛtiyāvakaṃ
                     prāśnīyāt | jñānakṛtebhyo 'jñānakṛtebhyaś copapātakebhyaḥ saptarātrāt pramucyate dvādaśarātrān
                     mahāpātakebhyo brahmahatyāsurāpānasuvarṇasteyāni varjayitvā ekaviṃśatirātreṇa tāny
                     api tarati</q> (BDh 3.9.4; 3.5.3–6) iti, tat kāmakāraviṣayam akāmataḥ śrotriyācāryasavanasthavadhaviṣayaṃ vā | yat tu
                  <span class="red">manun</span>oktam,
               </p>
               	  
               <p><q class="blue">araṇye vā trir abhyasya prayato vedasaṃhitām |<br />
                     	  mucyate pātakaiḥ sarvaiḥ parākaiḥ śodhitas tribhiḥ ||</q> (MDh 11.259)
               </p>
               	  
               <p>iti, tat kāmataḥ śrotriyādivadhaviṣayam itaratra kāmato 'bhyāsaviṣayaṃ vā | yat tu
                  <span class="red">bṛhadviṣṇun</span>oktam: <q class="blue">brahmahatyāṃ kṛtvā grāmāt prācīm udīcīṃ vā diśam upaniṣkramya prabhūtendhanenāgniṃ
                     prajvālyāghamarṣaṇenāṣṭasahasram ājyāhutīr juhuyāt, tata etasmāt pūto bhavati</q> iti, tan nirguṇavadhaviṣayam anugrāhakaviṣayaṃ vā | yat tu <span class="red">yamen</span>oktam,
               </p>
               	  
               <p><q class="blue">tryahaṃ tūpavased yuktas trirahno 'bhyupayann apaḥ |<br />
                     	  mucyate pātakaiḥ sarvais trir japitvāghamarṣaṇam ||</q></p>
               	  
               <p>iti, tad guṇavato hantur nirguṇavadhaviṣayaṃ prayojakānumantṛviṣayaṃ vā | yat tu <span class="red">hārīten</span>oktam, <q class="blue">mahāpātakātipātakānupapātakopapātakānām ekatamam eva saṃnipāte cāghamarṣaṇam eva trir
                     japet</q> iti, tan nimittakartṛviṣayam | evam anyāny api <span class="red">smṛtivākyāny</span> anviṣyaivam eva viṣayeṣu vibhajanīyāni, granthagauravabhayān na likhyante | etad
                  eva vratajātaṃ yāgasthayoṣitkṣatraviṭsv ātreyyām āhitāgnipatnyāṃ garbhiṇyām avijñāte
                  ca garbhe vyāpādite turīyāṃśany ūnam anuṣṭheyam || 3.301 ||
               </p>
               
               	  
               <p class="italic">prāyaścittāntaram āha |</p>
               
               	  
               <p id="YDh_3.302" class="bold">
                  	    lomabhyaḥ svāhety atha vā divasaṃ mārutāśanaḥ |<br />
                  	    jale sthitvābhijuhuyāc catvāriṃśad ghṛtāhutīḥ ||
                  	   <span class="ref">YDh_3.302</span></p>
               
               	  
               <p>atha vāhorātram upoṣito rātrāv udake vāsaṃ kṛtvā prātar jalād uttīrya lomabhyaḥ svāhetyādyair
                  aṣṭabhir mantrair ekena pañcapañcāhutaya ity evaṃ catvāriṃśadghṛtāhutīr juhuyāt |
                  idaṃ ca pūrvoktasamānaviṣayam, udavāsasya kleśabāhulyāt || 3.302 ||
               </p>
               
               	  
               <p class="italic">kramaprāptaṃ surāpānaprāyaścittam āha |</p>
               
               	  
               <p class="bold">trirātropoṣito hutvā kūṣmāṇḍībhir ghṛtaṃ śuciḥ | <span class="ref">YDh_3.303ab</span></p>
               
               	  
               <p>surāpaś catvāriṃśad ghṛtāhutīr ity anuvartate | trirātram upoṣitaḥ kūṣmāṇḍībhiḥ <q>yad devādevaheḷanam</q> ityādyābhiḥ kūṣmāṇḍadṛṣṭābhir anuṣṭubbhir mantraliṅgadevatābhir ṛgbhiś catvāriṃśadghṛtāhutīr
                  hutvā śucir bhavet | tathā <span class="red">baudhāyanen</span>āpyuktam: <q class="blue">atha kūṣmāṇḍībhir juhuyād yo 'pūta evātmānaṃ manyeta yāvad arvācīnam eno bhrūṇahatyāyās
                     tasmān mucyate | ayonau vā retaḥ siktvānyatra svapnāt</q> iti (BDh 3.1–4) | yat tu <span class="red">manunā</span>,
               </p>
               	  
               <p><q class="blue">kautsaṃ japtvāpa ity etad vasiṣṭhaṃ ca pratīty ṛcam |<br />
                     	  māhitraṃ śuddhavatyaś ca surāpo 'pi viśudhyati ||</q> (MDh 11.250)
               </p>
               	  
               <p>iti, māsaṃ pratyahaṃ ṣoḍaśakṛtvo 'panaḥśośucad aghaṃ pratistomebhi ruṣasaṃ vāsiṣtham
                  | mahitrīṇām avostvetonvindraṃstavāmety eteṣām anyatamasya japa uktaḥ, sa trirātropavāsakūṣmāṇḍahomāśaktasya
                  veditavyaḥ | etāc cākāmataḥ paiṣṭyāḥ sakṛtpāne, gauḍīmādhvyos tu pānāvṛttau ca veditavyam
                  | yac ca <span class="red">manunā</span>,
               </p>
               	  
               <p><q class="blue">mantraiḥ śākalahomīyair abdaṃ hutvā ghṛtaṃ dvijaḥ |<br />
                     	  sa gurv apy apahanty eno japtvā nama ity ṛcam ||</q> (MDh 11.257)
               </p>
               	  
               <p>iti, saṃvatsaraṃ pratyahaṃ <q>devakṛtasyainasaḥ</q> ityādibhir aṣṭabhir mantrair homo <q>nama id ugraṃ nama āvivāse</q> ity etasyā ṛco vā japa uktaḥ, sa kāmakāraviṣayaḥ | yat tu,
               </p>
               	  
               <p><q class="blue">mahāpātakasaṃyukto 'nugacched gāḥ samāhitaḥ |<br />
                     	  abhyasyābdaṃ pāvamānīr bhaikṣāhāro viśudhyati ||</q></p>
               	  
               <p>iti, tad abhyāsaviṣayam samuccitamahāpātakaviṣayaṃ vā ||</p>
               
               	  
               <p class="italic">suvarṇasteyaprāyaścittam āha |</p>
               
               	  
               <p class="bold">brāhmaṇasvarṇahārī tu rudrajāpī jale sthitaḥ || <span class="ref">YDh_3.303cd</span></p>
               
               	  
               <p>brāhmaṇasvarṇahārī punas trirātropoṣitaḥ jalamadhyastho <q>namas te rudra manyava</q> iti śatarudriyajapayuktaḥ śudhyatīti | <span class="red">śātātapen</span>ātra viśeṣa uktaḥ |
               </p>
               	  
               <p><q class="blue">madyaṃ pītvā gurudārāṃśca gatvā steyaṃ kṛtvā brahmahatyāṃ ca kṛtvā | bhasmācchanno
                     bhasmaśayyāśayāno rudrādhyāyī mucyate sarvapāpaiḥ ||</q> iti
               </p>
               	  
               <p>japaś caikādaśakṛtvaḥ kāryaḥ,</p>
               	  
               <p><q class="blue">ekādaśaguṇān vāpi rudrān āvartya dharmavit |<br />
                     	  mahāpāpair api spṛṣṭo mucyate nātra saṃśayaḥ ||</q></p>
               	  
               <p>ity <span class="red">atri</span>smaraṇāt | yat tu <span class="red">manunā</span>,
               </p>
               	  
               <p><q class="blue">sakṛj japtvāsyavāmīyaṃ śivasaṃkalpam eva ca |<br />
                     	  suvarṇaṃ apahṛtyāpi kṣaṇād bhavati nirmalaḥ ||</q> (MDh 11.251)
               </p>
               	  
               <p>iti dvipañcāśadṛksaṃkhyākasya <q class="blue">asya vāmasy apalitasya hotuḥ</q> (RV 1.164.1) iti sūktasya tathā <q class="blue">yaj jāgrato dūram udaitu daivam</q> (VS 34.1) iti śivasasaṃkalpadṛṣṭasya ṣaḍṛcasya vā sakṛjjapa uktaḥ, so 'tyantanirguṇasvāmikasvarṇaharaṇe
                  guṇavato 'pahartur draṣṭavyaḥ | suvarṇanyūnaparimāṇaviṣayo 'nugrāhakaprayojakaviṣayo
                  vā | āvṛttau tu <q class="blue">mahāpātakasaṃyukto 'nugacchet</q> ityādinoktaṃ draṣṭavyam || 3.303 ||
               </p>
               
               	  
               <p class="italic">kramaprāptaṃ gurutalpagaprāyaścittam āha |</p>
               
               	  
               <p id="YDh_3.304" class="bold">
                  	    sahasraśīrṣājāpī tu mucyate gurutalpagaḥ |<br />
                  	    gaur deyā karmaṇo 'syānte pṛthag ebhiḥ payasvinī ||
                  	   <span class="ref">YDh_3.304</span></p>
               
               	  
               <p>gurutalpagas tu sahasraśīrṣeti ṣoḍaśarcasūktaṃ nārāyaṇadṛṣṭaṃ puruṣadaivatyam ānuṣṭubhaṃ
                  triṣṭubantaṃ japaṃs tasmāt pāpān mucyate | sahasraśīrṣājāpīti tācchīlyapratyayād āvṛttir
                  gamyate | ata eva <span class="red">yamen</span>oktam |
               </p>
               	  
               <p><q class="blue">pauruṣaṃ sūktam āvartya mucyate sarvakilbiṣāt |</q> iti |
               </p>
               	  
               <p>āvṛttau ca saṃkhyāpekṣāyām adhastanaślokagatā catvāriṃśatsaṃkhyānumīyate | atrāpi
                  prāktanaślokagataṃ trirātropoṣita iti saṃbandhyate | ata eva <span class="red">bṛhadviṣṇuḥ</span>: <q class="blue">trirātropoṣitaḥ puruṣasūktajapahomābhyāṃ gurutalpagaḥ śudhyet</q> iti | ebhiś ca surāpasuvarṇastenagurutalpagais tribhiḥ pṛthak pṛthag asya trirātravratasyānte
                  bahukṣīrā gaur deyā | idam akāmaviṣayam | yat tu <span class="red">manunā</span>,
               </p>
               	  
               <p><q class="blue">haviṣyāntīyam abhyasya na tamaṃ ha itīti ca |<br />
                     	  japtvā tu pauruṣaṃ sūktaṃ mucyate gurutalpagaḥ ||</q> (MDh 11.252)
               </p>
               	  
               <p>iti | <q class="blue">haviṣ pāntam ajaraṃ svarvidaṃ</q>, (RV 10.88.1) <q class="blue">na tam aṃho na duritaṃ</q>, (RV 2.23.5) <q class="blue">iti vā iti me manaḥ</q>, (RV 10.119.1) <q class="blue">sahasraśīrṣā</q> (RV 10.90.1) ity eṣām anyatamasya māsaṃ pratyahaṃ ṣoḍaśaṣoḍaśakṛtvo japa uktaḥ, so 'py akāmaviṣaya
                  eva | kāmatas tu <q class="blue">mantraiḥ śākalahomīyaiḥ</q> (MDh 11.257) iti <span class="red">manū</span>ktaṃ draṣṭavyam | yat tu <span class="red">ṣaṭtriṃśanmate</span> 'bhihitam,
               </p>
               	  
               <p><q class="blue">mahāvyāhṛtibhir homas tilaiḥ kāryo dvijanmanā |<br />
                     	  upapātakaśuddhyarthaṃ sahasraparisaṃkhyayā ||<br />
                     	  mahāpātakasaṃyukto lakṣahomena śudhyati ||</q></p>
               	  
               <p>iti, tad āvṛttiviṣayam | yat tu <span class="red">yamen</span>oktam,
               </p>
               	  
               <p><q class="blue">japed vāpy asyavāmīyaṃ pāvamānīr athāpi vā |<br />
                     	  kuntāpaṃ vālakhilyāṃś ca nivitpraiṣān vṛṣākapim ||<br />
                     	  hotṝn rudrān sakṛj japtvā mucyate sarvapātakaiḥ ||</q></p>
               	  
               <p>iti, tad vyabhicāriṇīgamanaviṣayam | yāni punaḥ gurutalpātideśaviṣayāṇi tatsamāni
                  vātipātakopapātakapadābhidheyāni teṣu turīyāṃśanyūnam ardhonaṃ ca krameṇa veditavyam
                  | <q class="blue">pātakātipātakopapātakamahāpātakānām ekatame saṃnipāte vā aghamarṣaṇam eva trir japed</q> iti <span class="red">hārīto</span>ktaṃ vā draṣṭavyam | mahāpātakasaṃsargiṇaś ca <q class="blue">sa tasyaiva vrataṃ kuryād</q> (MDh 11.182) iti vacanād, yena saha saṃsargas tadīyam eva prāyaścittam | na ca vācyaṃ atrādhyāpanādisaṃsargasyānekakartṛkasaṃpādyatvād
                  rahasyatvānupapattir iti | yataḥ saty apy anekakartṛtve paradāragamanavat kartṛvyatiriktatṛtīyādyaparijñānamātreṇaiva
                  rahasyatvam | ato bhavaty eva rahasyaprāyaścittam | evam atipātakyādisaṃsārgiṇo 'pi
                  tadīyam eva prāyaścittaṃ veditavyam || 3.304 ||
               </p>
               
               	  
               <p>iti mahāpātakarahasyaprāyaścittaprakaraṇam |</p>
               	
            </div>
            	
            <div id="d1e58132">
               	  
               <p class="italic">kramaprāptaṃ govadhādiṣaṭpañcāśadupapātakaprāyaścittam āha |</p>
               
               	  
               <p id="YDh_3.305" class="bold">
                  	    prāṇāyāmaśataṃ kāryaṃ sarvapāpāpanuttaye |<br />
                  	    upapātakajātānām anādiṣṭasya caiva hi ||
                  	   <span class="ref">YDh_3.305</span></p>
               
               	  
               <p>govadhādiṣaṭpañcāśadupapātakajātānām anādiṣṭarahasyavratānāṃ ca jātibhraṃśakarādīnāṃ
                  sarveṣām apanuttaye prāṇāyāmānāṃ śataṃ kāryam | tathā sarveṣāṃ mahāpātakādīnāṃ prakīrṇakāntānām
                  apy apanuttaye prāṇāyāmāḥ kāryāḥ | tatra ca mahāpātakeṣu catuḥśatam, atipātakeṣu triśatam,
                  anupātakeṣu dviśatam iti saṃkyāvivṛddhiḥ kalpanīyā | prakāśaprāyaścitteṣu mahāpātakaprāyaścittaturīyāṃśasyopapātakeṣu
                  vidhānadarśanāt, prakīrṇakeṣu ca hrāsaḥ kalpyaḥ | ata evoktaṃ <span class="red">yamena</span> |
               </p>
               	  
               <p><q class="blue">daśapraṇavasaṃyuktaiḥ prāṇāyāmaiś catuḥśataiḥ |<br />
                     	  mucyate brahmahatyāyāḥ kiṃ punaḥ śeṣapātakaiḥ ||</q> iti |
               </p>
               	  
               <p><span class="red">baudhāyanen</span>āpyatra viśeṣa uktaḥ: <q class="blue">api vākcakṣuḥśrotratvakghrāṇamanovyatikrameṣu tribhiḥ prāṇāyāmaih śudhyati | śūdrastrīgamanānnabhojaneṣu
                     pṛthak pṛthak saptāhaṃ sapta prānāyāmān dhārayet | abhakṣyābhojyāmedhyaprāśaneṣu tathā
                     vāpaṇyavikrayeṣu madhumāṃsaghṛtatailalākṣālavaṇarasānnavarjiteṣu yac cānyad apy evaṃyuktaṃ
                     syād ardhamāsaṃ dvādaśadvādaśa prāṇāyāmān dhārayet | upapātakapatanīyavarjaṃ yac cāpy
                     anyad evaṃyuktaṃ syān māsaṃ dvādaśārdhamāsān dvādaśadvādaśa prāṇāyāmān dhārayet |
                     anyapātakavarjyaṃ yac cānyad apy evaṃyuktaṃ dvādaśa ardhamāsān dvādaśa prāṇāyāmān
                     dhārayet | atha pātakeṣu saṃvatsaraṃ dvādaśadvādaśa prāṇāyāmān dhārayet</q> iti (BDh 4.1.4–10) | tatra <q>vākcakṣur</q> ityādiprāṇāyāmatrayaṃ prakīrṇakābhiprāyam | śūdrastrīgamanānnabhojanetyādinoktā ekonapañcāśatprāṇāyāmā
                  upapātakaviśeṣābhiprāyāḥ | tathā abhakṣyābhojyetyādinoktāś catuścatvāriṃśadadhikaśataprāṇāyāmā
                  apy upapātakaviśeṣābhiprāyā eva | <q>atha pātakopapātakavarjyam</q> ityādinoktāḥ sāśītiśataprāṇāyāmā jātibhraṃśakarādyabhiprāyāḥ | <q>atha pātakapatanīyavarjyam</q> ityādinoktāḥ ṣaṣṭyadhikaśatatrayaprāṇāyāmāḥ govadhādyupapātakābhiprāyāḥ | <q>atha pātakavarjyam</q> ityādinoktāḥ ṣaṣṭyadhikadviśatasahitadvisahasrasaṃkhyākāḥ prāṇāyāmā atipātakānupapātakābhiprāyāḥ
                  | <q>atha pātakeṣu</q> ityādinoktā viṃśatyadhikaśatatrayayuktāś catuḥsahasraprāṇāyāmā mahāpātakaviṣayāḥ
                  | idaṃ cābhakṣyabhojyetyādinoktaṃ prāyaścittapañcakam atyantābhyāsaviṣayaṃ samuccitaviṣayaṃ
                  vā | yat tu <span class="red">manunā</span>,
               </p>
               	  
               <p><q class="blue">enasāṃ sthūlasūkṣmāṇāṃ cikīrṣann apanodanam |<br />
                     	  avetyṛcaṃ japed abdaṃ yat kiṃcedamitīti vā ||</q> (MDh 11.253)
               </p>
               	  
               <p>ity abdaṃ yāvat pratyaham arthāntarāviruddheṣu kāleṣu <q>avateheḍovaruṇa</q> ity asyā ṛco <q>yat kiṃcedam</q> ity asyāḥ <q>iti vā itimemanaḥ</q> ity asyāś ca japa uktaḥ, so 'py abhyāsaviṣayaḥ || 3.305 ||
               </p>
               
               	  
               <p class="italic">upapātakasāmānyaprāptasya prāṇāyāmaśatasyāpavādam āha |</p>
               
               	  
               <p id="YDh_3.306" class="bold">
                  	    oṃkārābhiṣṭutaṃ somasalilaṃ pāvanaṃ pibet |<br />
                  	    kṛtvā hi retoviṇmūtraprāśanaṃ tu dvijottamaḥ ||
                  	   <span class="ref">YDh_3.306</span></p>
               
               	  
               <p>dvijo retoviṇmūtraprāśanaṃ kṛtvā somalatārasam oṅkāreṇābhimantritaṃ śuddhisādhanaṃ
                  pibet | etac cākāmakāraviṣayam | kāmatas tu <span class="red">sumantū</span>ktam: <q class="blue">retoviṇmūtraprāśanaṃ kṛtvā, laśunapalāṇḍugṛñjanakumbhikādīnām anyeṣāṃ cābhakṣyāṇāṃ
                     bhakṣaṇaṃ kṛtvā, haṃsagrāmakukkuṭaśvasṛgālādimāṃsabhakṣaṇaṃ ca kṛtvā, tataḥ kaṇṭhamātram
                     udakam avatīrya śuddhavatībhiḥ prāṇāyāmaṃ kṛtvā mahāvyāhṛtibhir urogam udakaṃ pītvā
                     tad etasmāt pūto bhavati</q> iti | <span class="red">manun</span>āpi saptavidhābhakṣyabhakṣaṇe prāyaścittāntaram uktam |
               </p>
               	  
               <p><q class="blue">pratigṛhyāpratigrāhyaṃ bhuktvā cānnaṃ vigarhitam |<br />
                     	  japaṃs taratsamandīyaṃ pūyate mānavas tryahāt ||</q> iti | (MDh 11.254)
               </p>
               	  
               <p>apratigrāhyaṃ viṣaśastrasurādi patitādidravyaṃ ca | yadā tv apsu retoviṇmūtrādiśārīraṃ
                  malaṃ visṛjati tadāpi <span class="red">tenai</span>voktam |
               </p>
               	  
               <p><q class="blue">apraśastaṃ tu kṛtvāpsu māsam āsīta bhaikṣyabhuk |</q> iti || (MDh 11.256) 3.306 ||
               </p>
               
               	  
               <p class="italic">ajñānakṛte prakīrṇake mānase copapātake prāyaścittam āha |</p>
               
               	  
               <p id="YDh_3.307" class="bold">
                  	    niśāyāṃ vā divā vāpi yad ajñānakṛtaṃ bhavet |<br />
                  	    traikālyasaṃdhyākaraṇāt tat sarvaṃ vipraṇaśyati ||
                  	   <span class="ref">YDh_3.307</span></p>
               
               	  
               <p>rajanyāṃ vāsare vā yat pramādakṛtaṃ prakīrṇakaṃ mānasaṃ vācikaṃ copapātakaṃ tat sarvaṃ
                  prātarmadhyāhnādikālatrayavihitanityasaṃdhyopāsanayā praṇaśyati | tathā ca <span class="red">yamaḥ</span> |
               </p>
               	  
               <p><q class="blue">yad ahnāt kurute pāpaṃ karmaṇā manasā girā |<br />
                     	  āsīnaḥ paścimāṃ saṃdhyāṃ prāṇāyāmair nihanti tat ||</q> iti |
               </p>
               	  
               <p><span class="red">śātātapenā</span>py uktam |
               </p>
               	  
               <p><q class="blue">anṛtaṃ madyagandhaṃ ca divā maithunam eva ca |<br />
                     	  punāti vṛṣalānnaṃ ca saṃdhyā bahir upāsitā ||</q> iti || 3.307 ||
               </p>
               
               	  
               <p class="italic">atha sakalamahāpātakādisādhāraṇān pavitramantrān āha |</p>
               
               	  
               <p id="YDh_3.308" class="bold">
                  	    śukriyāraṇyakajapo gāyatryāś ca viśeṣataḥ |<br />
                  	    sarvapāpaharā hy ete rudraikādaśinī tathā ||
                  	   <span class="ref">YDh_3.308</span></p>
               
               	  
               <p><q>śukriyaṃ</q> nāma <span class="red">āraṇyaka</span>viśeṣaḥ <q class="blue">viśvāni deva savitaḥ</q> (VS 30.3) ityādi <span class="red">vājasaneyake</span> paṭhyate, āraṇyakaṃ ca yajuḥ <q>ṛcaṃ vācaṃ prapadye mano yajuḥ prapadye</q> ityādi tatraiva paṭhyate, tayor japaḥ sakalamahāpātakādiharaḥ | tathā gāyatryāś ca
                  mahāpātakeṣu lakṣam atipātakopapātakayor daśasahasram upapātakeṣu sahasraṃ prakīrṇakeṣu
                  śatam ity evaṃ viśeṣato japaḥ sarvapāpaharaḥ | tathā ca gāyatrīm adhikṛtya ślokaḥ
                  <span class="red">śaṅkhen</span>oktaḥ |
               </p>
               	  
               <p><q class="blue">śataṃ japtā tu sāvitrī mahāpātakanāśinī |<br />
                     	  sahasrajaptā tu tathā pātakebhyaḥ pramocinī ||<br />
                     	  daśasāhasrajāpyena sarvakilbiṣanāśinī |<br />
                     	  lakṣaṃ japtā tu sā devī mahāpātakanāśinī ||<br />
                     	  suvarṇasteyakṛd vipro brahmahā gurutalpagaḥ |<br />
                     	  surāpaś ca viśudhyanti lakṣaṃ japtvā na saṃśayaḥ ||</q> iti |
               </p>
               	  
               <p>yat tu <span class="red">caturviṃśatimate</span> uktam,
               </p>
               	  
               <p><q class="blue">gāyatryās tu japan koṭiṃ brahmahatyāṃ vyapohati |<br />
                     	  lakṣāśītiṃ japed yas tu surāpānād vimucyate ||<br />
                     	  punāti hemahartāraṃ gāyatryā lakṣasaptatiḥ |<br />
                     	  gāyatryā lakṣaṣaṣṭyā tu mucyate gurutalpagaḥ ||</q></p>
               	  
               <p>iti, tad gurutvāt prakāśaviṣayam | tathā rudraikādaśinī ekādaśānāṃ rudrānuvākānāṃ
                  samāhāro rudraikādaśinī | sā ca viśeṣato japtā sarvapāpaharā |
               </p>
               	  
               <p><q class="blue">ekādaśaguṇān vāpi rudrān āvartya dharmavit |<br />
                     	  mahadbhyaḥ sa tu pāpebhyo mucyate nātra saṃśayaḥ ||</q></p>
               	  
               <p>iti mahāpātakeṣv ekādaśaguṇāvṛttidarśanāt, atipātakādiṣu caturthacaturthāṃśahrāso
                  yojanīyaḥ | caśabdo 'ghamarṣaṇādisamuccayārthaḥ | yathāha <span class="red">vasiṣṭhaḥ</span> |
               </p>
               	  
               <p><q class="blue">sarvavedapavitrāṇi vakṣyāmy aham ataḥ param |<br />
                     	  yeṣāṃ japaiś ca homaiś ca pūyante nātra saṃśayaḥ ||<br />
                     	  aghamarṣaṇaṃ devakṛtaṃ śuddhavatyas taratsamāḥ |<br />
                     	  kūṣmāṇḍyaḥ pāvamānyaś ca durgāsāvitry athaiva ca ||<br />
                     	  abhīṣaṅgāḥ padastomāḥ sāmāni vyāhṛtīs tathā |<br />
                     	  bhāradaṇḍāni sāmāni gāyatraṃ raivataṃ tathā ||<br />
                     	  puruṣavrataṃ ca bhāsaṃ ca tathā devavratāni ca |<br />
                     	  ārtvigaṃ bārhaspatyaṃ ca vāksūktaṃ madhvṛcas tathā ||<br />
                     	  śatarudriyātharvaśirās trisuparṇaṃ mahāvratam |<br />
                     	  gosūktaṃ cāśvasūktaṃ ca indraśuddhe ca sāmanī ||<br />
                     	  trīṇy ājyadohāni rathantaraṃ ca<br />
                     	  agner vrataṃ vāmadevyaṃ bṛhac ca |<br />
                     	  etāni gītāni punanti jantūñ<br />
                     	  jātismaratvaṃ labhate yadīcchet ||</q> iti || (VaDh 28.10–15) 3.308 ||
               </p>
               
               	  
               <p class="italic">kiṃ ca |</p>
               
               	  
               <p id="YDh_3.309" class="bold">
                  	    yatra yatra ca saṃkīrṇam ātmānaṃ manyate dvijaḥ |<br />
                  	    tatra tatra tilair homo gāyatryā vācanaṃ tathā ||
                  	   <span class="ref">YDh_3.309</span></p>
               
               	  
               <p>yatra yatra ca brahmavadhādau tajjanitakalmaṣajātenātmānaṃ saṃkīrṇam abhibhūtaṃ dvijo
                  manyate, tatra tatra gāyatryā tilair homaḥ kāryaḥ | tatra mahāpātakeṣu lakṣasaṃkhyayā
                  homaḥ kāryaḥ,
               </p>
               	  
               <p><q class="blue">gāyatryā lakṣahomena mucyate sarvapātakaiḥ |</q></p>
               	  
               <p>iti <span class="red">yama</span>smaraṇāt | atipātakādiṣu pādapādahrāsaḥ kalpanīyaḥ | tathā tilair vācanaṃ dānaṃ kāryam
                  | tathā ca rahasyādhikāre <span class="red">vasiṣṭhaḥ</span> |
               </p>
               	  
               <p><q class="blue">vaiśākhyāṃ paurṇamāsyāṃ tu brāhmaṇān sapta pañca vā |<br />
                     	  kṣaudrayuktais tilaiḥ kṛṣṇair vācayed atha vetaraiḥ ||<br />
                     	  prīyatāṃ dharmarājeti yad vā manasi vartate |<br />
                     	  yāvajjīvakṛtaṃ pāpaṃ tat kṣaṇād eva naśyati ||</q> iti | (VaDh 28.18–19)
               </p>
               	  
               <p>tathā aniyatakāle 'pi dānaṃ<span class="red"> tenaivoktam</span> |
               </p>
               	  
               <p><q class="blue">kṛṣṇājine tilān kṛtvā hiraṇyaṃ madhusarpiṣī |<br />
                     	  dadāti yas tu viprāya sarvaṃ tarati duṣkṛtam ||</q> iti | (VaDh 28.22)
               </p>
               	  
               <p>tathā <span class="red">vyāsenā</span>pyuktam |
               </p>
               	  
               <p><q class="blue">tiladhenuṃ ca yo dadyāt saṃyatātmā dvijanmane |<br />
                     	  brahmahatyādibhiḥ pāpair mucyate nātra saṃśayaḥ ||</q> iti |
               </p>
               	  
               <p>evamādi dānajātaṃ rahasyakāṇḍoktam aviduṣāṃ dvijānāṃ strīśūdrayoś ca veditavyam |
                  yat tu <span class="red">yamen</span>oktam,
               </p>
               	  
               <p><q class="blue">tilān dadāti yaḥ prātas tilāns pṛśati khādati |<br />
                     	  tilasnāyī tilāñ juhvan sarvaṃ tarati duṣkṛtam ||</q></p>
               	  
               <p>tathā,</p>
               	  
               <p><q class="blue">dve cāṣṭamyau tu māsasya caturdaśyau tathaiva ca |<br />
                     	  amāvāsyā paurṇamāsī saptamī dvādaśīdvayam ||<br />
                     	  saṃvatsaram abhuñjānaḥ satataṃ vijitendriyaḥ |<br />
                     	  mucyate pātakaiḥ sarvaiḥ svargalokaṃ ca gacchati ||</q></p>
               	  
               <p>iti | yac ca <span class="red">atriṇo</span>ktam,
               </p>
               	  
               <p><q class="blue">kṣīrābdhau śeṣaparyaṅke tv āṣāḍhyāṃ saṃviśed dhariḥ |<br />
                     	  nidrāṃ tyajati kārtikyāṃ tayoḥ saṃpūjayed dharim ||<br />
                     	  brahmahatyādikaṃ pāpaṃ kṣipram eva vyapohati ||</q></p>
               	  
               <p>ity evamādi, tat sarvaṃ vidyāvirahiṇāṃ kāmākāmasakṛdasakṛdabhyāsaviṣayatayā vyavasthāpanīyam
                  || 3.309 ||
               </p>
               
               	  
               <p class="italic">kiṃ ca |</p>
               
               	  
               <p id="YDh_3.310" class="bold">
                  	    vedābhyāsarataṃ kṣāntaṃ pañcayajñakriyāparam |<br />
                  	    na spṛśantīha pāpāni mahāpātakajāny api ||
                  	   <span class="ref">YDh_3.310</span></p>
               
               	  
               <p><q class="blue">vedasvīkaraṇaṃ pūrvaṃ vicāro 'bhyasanaṃ japaḥ |<br />
                     	  taddānaṃ caiva śiṣyebhyo vedābhyāso hi pañcadhā ||</q></p>
               	  
               <p>ityuktakrameṇa vedābhyāsanirataṃ titikṣāyuktaṃ pañcamahāyajñānuṣṭhānanirataṃ mahāpātakajāny
                  api pāpāni na spṛśanti | kim uta prakīrṇakajāni vāṅmanasajanyopapātakāni cety atra
                  tātparyam apiśabdāl lakṣyate | etac cākāmakāraviṣayam | ata eva <span class="red">vasiṣṭhena</span>,
               </p>
               	  
               <p><q class="blue">yady akāryaśataṃ sāgraṃ kṛtaṃ vedaś ca dhāryate |<br />
                     	  sarvaṃ tat tasya vedāgnir dahaty agnir ivendhanam ||</q> (VaDh 27.1)
               </p>
               	  
               <p>iti prakīrṇakādyabhiprāyeṇābhidhāya, abhihitam,</p>
               	  
               <p><q class="blue">na vedabalam āśritya pāpakarmaratir bhavet |<br />
                     	  ajñānāc ca pramādāc ca dahyate karma netarat ||</q> iti || (VaDh 27.4) 3.310 ||
               </p>
               
               	  
               <p class="italic">kiṃ ca |</p>
               
               	  
               <p id="YDh_3.311" class="bold">
                  	    vāyubhakṣo divā tiṣṭhan rātriṃ nītvāpsu sūryadṛk |<br />
                  	    japtvā sahasraṃ gāyatryāḥ śudhyed brahmavadhād ṛte ||
                  	   <span class="ref">YDh_3.311</span></p>
               
               	  
               <p>sopavaso vāsaram upaviśan uṣitvā salile vasan niśāṃ nītvādityodayānantaraṃ sāvitryāḥ
                  sahasraṃ japtvā brahmavadhavyatiriktasakalamahāpātakādipāpajātān mucyate | ataś copapātakādiṣv
                  abhyāse 'nekadoṣasamuccaye vā veditavyam, viṣamaviṣayasamīkaraṇasyānyāyyatvāt | ata
                  eva <span class="red">vṛddhavasiṣṭhena</span> mahāpātakopapākatayoḥ kālaviśeṣeṇa vrataviśeṣa uktaḥ | yathāha, <q class="blue">yavānāṃ prasṛtim añjaliṃ vā śrapyamāṇaṃ śṛtaṃ vābhimantrayet 'yavo 'si dhānyarājas
                     tvaṃ vāruṇo madhusaṃyutaḥ | nirṇodaḥ sarvapāpānāṃ pavitram ṛṣibhiḥ smṛtam' ity anena
                     | 'ghṛtaṃ yavā madhuyavāḥ pavitram amṛtaṃ yavāḥ | sarvaṃ punantu me pāpaṃ vāṅmanaḥkāyasaṃbhavam'
                     ity anena vā |</q></p>
               	  
               <p><q class="blue">agnikāryaṃ tu kurvīta tena bhūtamaliṃ tathā |<br />
                     	  nāgraṃ na bhikṣāṃ nātithyaṃ na cocchiṣṭaṃ parityajet ||</q></p>
               	  
               <p><q class="blue">ye devā manojātā manoyujaḥ sudakṣā dakṣapitaras te naḥ pāntu te no 'vantu tebhyo namas
                     tebhyaḥ svāhā' ity ātmani juhuyāt trirātraṃ medhābhivṛddhaye pāpakṣayāya trirātraṃ
                     brahmahatyādiṣu dvādaśarātraṃ patitotpannaś ca</q> | ity etaddigavalambanenānyāny api smṛtivacanāni vivecanīyāni || 3.311 ||
               </p>
               
               	  
               <p>iti rahasyaprāyaścittaprakaraṇam |</p>
               	
            </div>
            	
            <div id="d1e58693">
               	  
               <p>viniyuktavratavrātarūpabhede bubhutsite |</p>
               	  
               <p>kīdṛkṣam iti saṃkṣepāl lakṣaṇaṃ vakṣyate 'dhunā ||</p>
               
               	  
               <p class="italic">tatra tāvat sakalaprakāśarahasyavratāṅgabhūtān dharmān āha |</p>
               
               	  
               <p id="YDh_3.312" class="bold">
                  	    brahmacaryaṃ dayā kṣāntir dānaṃ satyam akalkatā |<br />
                  	    ahiṃsāsteyamādhurye damaś ceti yamāḥ smṛtāḥ ||
                  	   <span class="ref">YDh_3.312</span></p>
               	  
               <p id="YDh_3.313" class="bold">
                  	    snānaṃ maunopavāsejyāsvādhyāyopasthanigrahāḥ |<br />
                  	    niyamā guruśuśrūṣā śaucākrodhāpramādatā ||
                  	   <span class="ref">YDh_3.313</span></p>
               
               	  
               <p>brahmacaryaṃ sakalendriyasaṃyamaḥ | upasthanigraho liṅganigrahaḥ gobalīvardanyāyena
                  nirdiṣṭaḥ | akalkatā akuṭilatā | śeṣaṃ prasiddham | yat punar <span class="red">manun</span>oktam,
               </p>
               	  
               <p><q class="blue">ahiṃsā satyam akrodham ārjavaṃ ca samācaret |</q> (MDh 11.223)
               </p>
               	  
               <p>iti, tad apy eteṣām upalakṣaṇaṃ na parigaṇanāya | atra ca dayākṣāntyādīnāṃ puruṣārthatayā
                  prāptānām api punarvidhānaṃ prāyaścittāṅgatvārtham | kvacid viśeṣo 'py asti | yathā
                  vivāhādiṣv abhyanujñātasyāpy anṛtavacanasya nivṛttyarthaṃ satyatvavidhānam | putraśiṣyādikam
                  api na tāḍanīyam ityevamartham ahiṃsāvidhānam ityevamādi || 3.312 || 3.313 ||
               </p>
               
               	  
               <p class="italic">tatra sāntapanākhyaṃ vrataṃ tāvad āha |</p>
               
               	  
               <p id="YDh_3.314" class="bold">
                  	    gomūtraṃ gomayaṃ kṣīraṃ dadhi sarpiḥ kuśodakam |<br />
                  	    jagdhvā pare 'hny upavaset kṛcchraṃ sāṃtapanaṃ caran ||
                  	   <span class="ref">YDh_3.314</span></p>
               
               	  
               <p>pūrvedyur āhārāntaraparityāgena gomūtrādīni pañcagavyāni pañcadravyāṇi kuśodakasahitāni
                  saṃyujya pītvā aparedyur upavased iti dvairātrikaḥ sāntapanaḥ kṛcchraḥ | saṃyojanaṃ
                  cottaraśloke pṛthagvidhānād avagamyate | kṛcchra iti cānvarthasaṃjñeyam, taporūpatvena
                  kleśasādhyatvāt | gomūtrādīnāṃ parimāṇaṃ vakṣyate | yadā punaḥ pūrvedyur upoṣyāparedyuḥ
                  samantrakaṃ saṃyujya samantrakam eva pañcagavyaṃ pīyate tadā brahmakūrca ity ākhyāyate
                  | yathāha <span class="red">pārāśaraḥ</span> |
               </p>
               	  
               <p><q class="blue">gomūtraṃ gomayaṃ kṣīraṃ dadhi sarpiḥ kuśodakam |<br />
                     	  nirdiṣṭaṃ pañcagavyaṃ tu pratyekaṃ kāyaśodhanam ||<br />
                     	  gomūtraṃ tāmravarṇāyāḥ śvetāyāś cāpi gomayam |<br />
                     	  payaḥ kāñcanavarṇāyā nīlāyāśca tathā dadhi ||<br />
                     	  ghṛtaṃ ca kṛṣṇavarṇāyāḥ sarvaṃ kāpilam eva ca |<br />
                     	  alābhe sarvavarṇānāṃ pañcagavyeṣv ayaṃ vidhiḥ ||<br />
                     	  gomūtraṃ māṣakās tv aṣṭau gomayasya tu ṣoḍaśa |<br />
                     	  kṣīrasya dvādaśa proktā dadhnas tu daśa kīrtitāḥ ||<br />
                     	  gomūtravad ghṛtasyeṣṭas tadardhaṃ tu kuśodakam |<br />
                     	  gāyatryādāya gomūtraṃ gandhadvāreti gomayam |<br />
                     	  āpyāyasveti ca kṣīraṃ dadhikrāvṇeti vai dadhi ||<br />
                     	  tejo 'si śukram ity ājyaṃ devasyatvā kuśodakam |<br />
                     	  pañcagavyam ṛcā pūtaṃ homayed agnisaṃnidhau ||<br />
                     	  saptapatrāś ca ye darbhā acchinnāgrāḥ śucitviṣaḥ |<br />
                     	  etair uddhṛtya hotavyaṃ pañcagavyaṃ yathāvidhi ||<br />
                     	  irāvatī idaṃ viṣṇur mānastoke ca śaṃvatīḥ |<br />
                     	  etābhiś caiva hotavyaṃ hutaśeṣaṃ pibed dvijaḥ ||<br />
                     	  praṇavena samāloḍya praṇavenābhimantrya ca |<br />
                     	  praṇavena samuddhṛtya pibet tat praṇavena tu ||<br />
                     	  madhyamena palāśasya padmapatreṇa vā pibet |<br />
                     	  svarṇapātreṇa raupyeṇa brāhmatīrthena vā punaḥ ||<br />
                     	  yat tvagasthigataṃ pāpaṃ dehe tiṣṭhati mānave |<br />
                     	  brahmakūrcopavāsas tu dahaty agnir ivendhanam ||</q> iti |
               </p>
               	  
               <p>yadā tv etad eva miśritaṃ pañcagavyaṃ trirātram abhyasyate tadā yatisāntapanasaṃjñā
                  labhate,
               </p>
               	  
               <p><q class="blue">etad eva tryahābhyastaṃ yatisāntapanaṃ smṛtam |</q></p>
               	  
               <p>iti <span class="red">śaṅkha</span>smaraṇāt | <span class="red">jābālena</span> tu saptāhasādhyaṃ sāntapanam uktam |
               </p>
               	  
               <p><q class="blue">gomūtraṃ gomyaṃ kṣīraṃ dadhi sarpiḥ kuśodakam |<br />
                     	  ekaikaṃ pratyahaṃ pītvā tv ahorātram abhojanam |<br />
                     	  kṛcchraṃ sāntapanaṃ nāma sarvapāpapraṇāśanam ||</q> iti |
               </p>
               	  
               <p>eṣāṃ ca gurulaghukṛcchrāṇāṃ śaktyādyapekṣayā vyavasthā vijñeyā | evam uttaratrāpi
                  vyavasthā boddhavyā || 3.314 ||
               </p>
               
               	  
               <p class="italic">mahāsāntapanākhyaṃ kṛcchram āha |</p>
               
               	  
               <p id="YDh_3.315" class="bold">
                  	    pṛthaksāṃtapanadravyaiḥ ṣaḍahaḥ sopavāsakaḥ |<br />
                  	    saptāhena tu kṛcchro 'yaṃ mahāsāṃtapanaḥ smṛtaḥ ||
                  	   <span class="ref">YDh_3.315</span></p>
               
               	  
               <p>saptāhenāpavarjito mahāsāntapanākhyaḥ kṛcchro vijñeyaḥ | katham ity apekṣāyām uktaṃ
                  pṛthagbhūtaiḥ ṣaḍbhir gomūtrādibhir ekaikenaikaikam ahar ativāhayet saptamaṃ copavāseneti
                  | <span class="red">yamena</span> tu pañcadaśāhasaṃpādyo mahāsāntapano 'bhihitaḥ |
               </p>
               	  
               <p><q class="blue">tryahaṃ pibet tu gomūtraṃ tryahaṃ vai gomayaṃ pibet |<br />
                     	  tryahaṃ dadhi tryahaṃ kṣīraṃ tryahaṃ <del>sarpitastaḥ</del> śuciḥ ||<br />
                     	  mahāsāntapanaṃ hy etat sarvapāpapraṇāśanam ||</q> iti |
               </p>
               	  
               <p><span class="red">jābālena</span> tv ekaviṃśatirātrinirvartyo mahāsāntapana uktaḥ |
               </p>
               	  
               <p><q class="blue">ṣaṇṇām ekaikam eteṣāṃ trirātram upayojayet |<br />
                     	  tryahaṃ copavased antyaṃ mahāsāntapanaṃ viduḥ ||</q> iti |
               </p>
               	  
               <p>yadā tu ṣaṇṇāṃ sāntapanadravyāṇām ekaikasya dvyaham upayogas tadā atisāntapanam |
                  yathāha <span class="red">yamaḥ</span> |
               </p>
               	  
               <p><q class="blue">etāny eva tathā peyāny ekaikaṃ tu dvyahaṃ dvyaham |<br />
                     	  atisāntapanaṃ nāma śvapākam api śodhayet ||</q> iti |
               </p>
               	  
               <p>śvapākam api śodhayed ity arthavādaḥ || 3.315 ||</p>
               
               	  
               <p>iti mahāsāṃtapanātisāṃtapane</p>
               	
            </div>
            	
            <div id="d1e58941">
               	  
               <p class="italic">parṇakṛcchrākhyaṃ vratam āha |</p>
               
               	  
               <p id="YDh_3.316" class="bold">
                  	    parṇodumbararājīvabilvapatrakuśodakaiḥ |<br />
                  	    pratyekaṃ pratyahaṃ pītaiḥ parṇakṛcchra udāhṛtaḥ ||
                  	   <span class="ref">YDh_3.316</span></p>
               
               	  
               <p>palāśodumbarāravindaśrīvṛkṣaparṇānām ekaikena kvathitam udakaṃ pratyahaṃ pibet | kuśodakaṃ
                  caikasminn ahanīti pañcāhasādhyaḥ parṇakṛcchraḥ | yadā tu parṇādīnām ekīkṛtānāṃ kvāthas
                  trirātrānte pīyate tadā parṇakūrcaḥ | yathāha <span class="red">yamaḥ</span> |
               </p>
               	  
               <p><q class="blue">etāny eva samastāni trirātropoṣitaḥ śuciḥ |<br />
                     	  kvāthayitvā pibed adbhiḥ parṇakūrco 'bhidhīyate ||</q> iti |
               </p>
               	  
               <p>yadā tu bilvādiphalāni pratyekaṃ kvathitāni māsaṃ pīyante tadā phalakṛcchrādivyapadeśaṃ
                  labhante | yathāha <span class="red">mārkaṇḍeyaḥ</span> |
               </p>
               	  
               <p><q class="blue">phalair māsena kvathitaḥ phalakṛcchro manīṣibhiḥ |<br />
                     	  śrīkṛcchraḥ śrīphalaiḥ proktaḥ padmākṣair aparas tathā ||<br />
                     	  masenāmalakair evaṃ śrīkṛcchram aparaṃ smṛtam |<br />
                     	  patrair mataḥ patrakṛcchraḥ puṣpais tatkṛcchra ucyate ||<br />
                     	  mūlakṛcchraḥ smṛto mūlais toyakṛcchro jalena tu ||</q> iti || 3.316 ||
               </p>
               
               	  
               <p>iti parṇakṛcchra ekādaśavidhaḥ</p>
               	
            </div>
            	
            <div id="d1e59001">
               	  
               <p class="italic">taptakṛcchram āha |</p>
               
               	  
               <p id="YDh_3.317" class="bold">
                  	    taptakṣīraghṛtāmbūnām ekaikaṃ pratyahaṃ pibet |<br />
                  	    ekarātropavāsaś ca taptakṛcchra udāhṛtaḥ ||
                  	   <span class="ref">YDh_3.317</span></p>
               
               	  
               <p>dugdhasarpirudakānāṃ taptānām ekaikaṃ pratidivasaṃ prāśyāparedyur upavaset | eṣa divasacatuṣṭayasaṃpādyo
                  mahātaptakṛcchraḥ | ebhir eva samastaiḥ sopavāsair dvirātrasaṃpādyaḥ sāntapanavat
                  taptakṛcchraḥ | <span class="red">manunā</span> tu dvādaśarātranirvartyo 'bhihitaḥ |
               </p>
               	  
               <p><q class="blue">taptakṛcchraṃ caran vipro jalakṣīraghṛtānilān |<br />
                     	  pratitryahaṃ pibed uṣṇān sakṛt snāyī samāhitaḥ ||</q> iti | (MDh 11.215)
               </p>
               	  
               <p>kṣīrādiparimāṇaṃ tu <span class="red">parāśareṇ</span>oktaṃ draṣṭavyam |
               </p>
               	  
               <p><q class="blue">apāṃ pibettu tripalaṃ dvipalaṃ tu payaḥ pibet |<br />
                     	  palam ekaṃ pibet sarpis trirātraṃ coṣṇamārutam ||</q> iti |
               </p>
               	  
               <p>trirātramārutasya pūraṇe uṣṇodakabāṣpaṃ pibed ity arthaḥ | yadā tu śītaṃ kṣīrādi pīyate
                  tadā śītakṛcchraḥ,
               </p>
               	  
               <p><q class="blue">tryahaṃ śītaṃ pibet toyaṃ tryahaṃ śītaṃ payaḥ pibet |<br />
                     	  tryahaṃ śītaṃ ghṛtaṃ pītvā vāyubhakṣaḥ paraṃ tryaham ||</q></p>
               	  
               <p>iti <span class="red">yama</span>smaraṇāt || 3.317 ||
               </p>
               
               	  
               <p>iti taptakṛcchraś caturvidhaḥ</p>
               	
            </div>
            	
            <div id="d1e59071">
               	  
               <p class="italic">pādakṛcchram āha |</p>
               
               	  
               <p id="YDh_3.318" class="bold">
                  	    ekabhaktena naktena tathaivāyācitena ca |<br />
                  	    upavāsena caivāyaṃ pādakṛcchraḥ prakīrtitaḥ ||
                  	   <span class="ref">YDh_3.318</span></p>
               
               	  
               <p>ekabhaktena sakṛdbhojanena divaiva, nakteneti pṛthagupādānāt | ataś ca divaivaikavāram
                  eva bhojanenaivaikama horātram ativāhayed iti | tatra diveti rātrivyudāsaḥ | ekavāram
                  iti dvivārādivyudāsaḥ | bhojanenety abhojanavyudāsaḥ | etac ca kṛcchrādīnāṃ vratarūpatvāt
                  puruṣārthabhojanaparyudāsena kṛcchrāṅgabhūtaṃ bhojanaṃ vidhīyate | tathā ca <span class="red">āpastambaḥ</span> |
               </p>
               	  
               <p><q class="blue">tryaham anaktāśy adivāśī ca tatas tryahaṃ |<br />
                     	  tryaham ayācitavratas tryahaṃ nāśnāti kiṃcana |</q> iti |
               </p>
               	  
               <p>atra cānaktāśīty anena vratavihitena ṇinipratyayena naktaparyudāsena divābhojananiyamaṃ
                  darśayati | <span class="red">gautamenā</span>pīdam eva spaṣṭīkṛtam: <q class="blue">haviṣyān prātar āśān bhuktvā tisro rātrīr nāśnīyāt</q> (GDh 26.2) iti | evaṃ naktabhojanavidhāv api | na vidyate yācitaṃ yasmin bhojane tad ayācitam
                  | tena kālaviśeṣānupādānād divā rātrau vā sakṛd ity eva, taporūpatvāt kṛcchrāṇāṃ dvitīyabhojane
                  tad anupapatteḥ | ayācitam iti na kevalaṃ parakīyānnayācanapratiṣedho 'pi tu svakīyam
                  api paricārakabhāryādibhyo na yācitavyam, preṣaṇādhyeṣaṇayoḥ sādhāraṇatvād yācñāyāḥ
                  | ataḥ svagṛhe 'pi bhṛtyabhāryādayo 'nājñaptā eva yadi bhojanam upaharanti tarhi bhoktavyaṃ
                  nānyathā | amunaivābhiprāyeṇoktaṃ <span class="red">gautamena</span>: <q class="blue">athāparaṃ tryahaṃ na kaṃcana yācet</q> (GDh 26.4) iti | atra ca grāsasaṃkhyāniyamaḥ <span class="red">parāśareṇa</span> darśitaḥ |
               </p>
               	  
               <p><q class="blue">sāyaṃ tu dvādaśagrāsāḥ prātaḥ pañcadaśa smṛtāḥ |<br />
                     	  caturviṃśatir āyācyāḥ paraṃ niraśanaṃ smṛtam ||</q> iti |
               </p>
               	  
               <p><span class="red">āpastambena</span> tv anyathoktam –
               </p>
               	  
               <p><q class="blue">sāyaṃ dvāviṃśatigrāsāḥ prātaḥ ṣaḍviṃśatiḥ smṛtāḥ |<br />
                     	  caturviṃśatir āyācyāḥ paraṃ niraśanāstrayaḥ |<br />
                     	  kukkuṭāṇḍapramāṇās tu yathā vāsyaṃ viśet sukham ||</q> iti ||
               </p>
               	  
               <p>anayośca kalpayoḥ śaktyapekṣayā vikalpaḥ | <span class="red">āpastambena</span> tu prājāpatyaprāyaścittaṃ caturdhā vibhajya caturaḥ pādakṛcchrān kṛtvā varṇānurūpeṇa
                  vyavasthā darśitā |
               </p>
               	  
               <p><q class="blue">tryahaṃ niraśanaṃ pādaḥ pādaś cāyācitaṃ tryaham |<br />
                     	  sāyaṃ tryahaṃ tathā pādaḥ pādaḥ prātas tathā tryaham ||<br />
                     	  prātaḥ pādaṃ carec chūdraḥ sāyaṃ vaiśye tu dāpayet |<br />
                     	  ayācitaṃ tu rājanye trirātraṃ brāhmaṇe smṛtam ||</q> iti |
               </p>
               	  
               <p>yadā tv ayācitopavāsātmakatryahadvayānuṣṭhānaṃ tadārdhakṛcchraḥ | sāyaṃvyatiriktāparatryahatrayānuṣṭhānaṃ
                  tu pādonam iti vijñeyam,
               </p>
               	  
               <p><q class="blue">sāyaṃprātarvinārdhaṃ syāt pādonaṃ naktavarjitam |</q></p>
               	  
               <p>iti <span class="red">tenaiv</span>oktatvāt | ardhakṛcchrasya prakārāntaram api <span class="red">tenai</span>va darśitam |
               </p>
               	  
               <p><q class="blue">sāyaṃ prātas tathaikaikaṃ dinadvayam ayācitam |<br />
                     	  dinadvayaṃ ca nāśnīyāt kṛcchrārdhaṃ tad vidhīyatā ||</q> iti || 3.318 ||
               </p>
               
               	  
               <p class="italic">prājāpatyaṃ kṛcchram āha |</p>
               
               	  
               <p class="bold">yathākathaṃcit triguṇaḥ prājāpatyo 'yam ucyate | <span class="ref">YDh_3.319ab</span></p>
               
               	  
               <p>ayam eva pādakṛcchraḥ yathākathaṃcid daṇḍakalitavad āvṛttyā svasthānavivṛddhyā vā,
                  tatrāpy ānulomyena prātilomyena vā tathā vakṣyamāṇajapād ity uktaṃ tadrahitaṃ vā trir
                  abhyastaḥ prājāpatyo 'bhidhīyate | tatra daṇḍakalitavad āvṛttipakṣo <span class="red">vasiṣṭhena</span> pradarśitaḥ |
               </p>
               	  
               <p><q class="blue">ahaḥ prātar ahar naktam ahar ekam ayācitam |<br />
                     	  ahaḥ parākaṃ tatraikam evaṃ caturahau parau ||<br />
                     	  anugrahārthaṃ viprāṇāṃ <span class="red">manur</span> dharmabhṛtāṃ varaḥ |<br />
                     	  bālavṛddhāturṣv evaṃ śiśukṛcchram uvāca ha ||</q> iti | (VaDh 23.43)
               </p>
               	  
               <p>ānulomyena svasthānavivṛddhipakṣas tu <span class="red">manunā</span> darśitaḥ |
               </p>
               	  
               <p><q class="blue">tryahaṃ prātas tryahaṃ sāyaṃ tryaham adyād ayācitam |<br />
                     	  paraṃ tryahaṃ ca nāśnīyāt prājāpatyaṃ caran dvijaḥ ||</q> iti | (MDh 11.212)
               </p>
               	  
               <p>prātilomyāvṛttis tu <span class="red">vasiṣṭhena</span> darśitā |
               </p>
               	  
               <p><q class="blue">prātilomyaṃ cared vipraḥ kṛcchraṃ cāndrāyaṇottaram |</q> iti | (VaDh 21.13)
               </p>
               	  
               <p>japādirahitapakṣas tu strīśūdrādiviṣaye <span class="red">'ṅgirasā</span> darśitaḥ |
               </p>
               	  
               <p><q class="blue">tasmāc chūdraṃ samāsādya sadā dharmapathe sthitam |<br />
                     	  prāyaścittaṃ pradātavyaṃ japahomādivarjitam ||</q> iti |
               </p>
               	  
               <p>japādiyuktapakṣas tu pāriśeṣyād yogyatayā ca traivarṇikaviṣayaḥ | sa ca <span class="red">gautamā</span>dibhir darśitaḥ: <q class="blue">athātaḥ kṛcchrān vyākhyāsyāmaḥ | haviṣyān prātar āśān bhuktvā tisro rātrīr nāśnīyāt
                     | athāparaṃ tryahaṃ naktaṃ bhuñjīta | athāparaṃ tryahaṃ na kaṃcana yāceta | athāparaṃ
                     tryaham upavasaṃs tiṣṭhed ahani rātrāv āsīta kṣiprakāmaḥ | satyaṃ vadet | anāryaiḥ
                     saha na bhāṣeta | rauravayodhāṃ jape nityaṃ prayuñjīta | anusavanam udakosparśanam
                     āpohiṣṭheti tisṛbhiḥ pavitravatībhir mārjayīta hiraṇyavarṇāḥ śucayaḥ pāvakā ity aṣṭābhiḥ
                     | athodakatarpaṇam | namo'hamāya mohamāya mahamāya dhanvane tāpasāya punarvasave namaḥ
                     mauñjyāya aurmyāya vasuvindāya sarvavidāya namaḥ | pārāya supārāya mahāpārāya pāradāya
                     parapārāya pārayiṣṇave namaḥ | rudrāya paśupataye mahate devāya tryambakāyaikacarāyādhipataye
                     harāya śarvāy<del>āghanāśanāy</del>ogrāya vajriṇe ghṛṇine kapardine namaḥ | sūryāyādityāya namaḥ | nīlagrīvāya śitikaṇṭhāya
                     namaḥ | kṛṣṇāya piṅgalāya namaḥ | jyeṣṭhāya śreṣṭhāya vṛddhāyendrāya harikeśāyordhvaretase
                     namaḥ | satyāya pāvakāya pāvakavarṇāyaikavarṇāya kāmāya kāmarūpiṇe namaḥ | dīptāya
                     dīptarūpiṇe namaḥ | tīkṣṇāya tīkṣṇarūpiṇe namaḥ | saumyāya supuruṣāya mahāpuruṣāya
                     madhyamapuruṣāya uttamapuruṣāya brahmacāriṇe namaḥ | candralalāṭāya kṛttivāsane nama
                     iti | etad evādityopasthānam | etā evājyāhutayaḥ | dvādaśarātrasyānte caruṃ śrapayitvā
                     etābhyo devatābhyo juhuyāt | agnaye svāhā somāya svāhāgnīṣomābhyām indrāgnibhyām indrāya
                     viśvebhyo devebhyo brahmaṇe prajāpataye 'gnaye sviṣṭakrte iti | ante brāhmaṇabhojanam</q> (GDh 26.1–17) iti | tatra tiṣṭhed ahani rātrāv āsīta kṣiprakāma ity asyārthaḥ | yas tu mahato 'py
                  enasaḥ kṣipram ekenaiva kṛcchreṇa kṣipraṃ mucyeyam ity evaṃ kāmayate asāv ahani karmāviruddheṣu
                  kāleṣu tiṣṭhed rātrāv āsīta | evaṃ rauravayodhākhyasāmajapo namo hamāyetyādibhis tarpaṇam
                  ādityopasthānādikaṃ caruśrapaṇādikaṃ ca <span class="red">yogīśvarā</span>dyanuktaṃ kṣiprakāmaḥ kurvīta | ataś ca <span class="red">yogīśvarā</span>dyuktaprājāpatyadvayasthāne gautamīyam aneketikartavyatāsahitaṃ draṣṭavyam | evām
                  anyāny api <span class="red">smṛtyantaro</span>ktāni viśeṣeṇānveṣaṇīyāni ||
               </p>
               
               	  
               <p class="italic">atikṛcchram āha |</p>
               
               	  
               <p class="bold">ayam evātikṛcchraḥ syāt pāṇipūrānnabhojanaḥ || <span class="ref">YDh_3.319cd</span></p>
               
               	  
               <p>etaddharmaka eva ekabhaktādiprājāpatyadharmayukto 'tikṛcchraḥ syāt | iyāṃs tu viśeṣaḥ
                  | ādye tryahatraye pāṇipūraṇamātram annaṃ bhuñjīta, na punar dvāviṃśatyādigrāsān |
                  atra ca prāptabhojanānuvādena pāṇipūrānnavidhānād antyatryahe 'tideśaprāpta upavāso
                  'pratipakṣa eva | atrāpi pādaśo vyavasthā pūrvavad eva draṣṭavyā | yat tu <span class="red">manuno</span>ktam,
               </p>
               	  
               <p><q class="blue">ekaikaṃ grāsam aśnīyāt tryahāṇi trīṇi pūrvavat |<br />
                     	  tryahaṃ copavased antyam atikṛcchraṃ caran dvijaḥ ||</q> (MDh 11.214)
               </p>
               	  
               <p>iti, tat pāṇipūrānnaparimitād alpatvāc chaktaviṣayam || 3.319 ||</p>
               
               	  
               <p class="italic">kṛcchrātikṛcchram āha |</p>
               
               	  
               <p class="bold">kṛcchrātikṛcchraḥ payasā divasān ekaviṃśatim | <span class="ref">YDh_3.320ab</span></p>
               
               	  
               <p>ekaviṃśatirātraṃ payasā vartanaṃ kṛcchrātikṛcchrākhyaṃ vrataṃ vijñeyam | <span class="red">gautamena</span> tu dvādaśarātram udakena vartanaṃ kṛcchrātikṛcchra uktaḥ <q class="blue">abbhakṣas tṛtīyaḥ sa kṛcchrātikṛcchraḥ</q> (GDh 26.20) iti | ataś ca śaktyapekṣayānayor vyavasthā ||
               </p>
               
               	  
               <p class="italic">parākam āha |</p>
               
               	  
               <p class="bold">dvādaśāhopavāsena parākaḥ parikīrtitaḥ || <span class="ref">YDh_3.320cd</span></p>
               
               	  
               <p>ṛjvartho 'yam ardhaślokaḥ || 3.320 ||</p>
               
               	  
               <p class="italic">saumyakṛcchram āha |</p>
               
               	  
               <p id="YDh_3.321" class="bold">
                  	    piṇyākācāmatakrāmbusaktūnāṃ prativāsaram |<br />
                  	    ekarātropavāsaś ca kṛcchraḥ saumyo 'yam ucyate ||
                  	   <span class="ref">YDh_3.321</span></p>
               
               	  
               <p>piṇyāko niḥsṛtatailas tilaodananistrāvodaśvidudakasaktūnāṃ pañcānām ekaikaṃ pratidivasam
                  upabhujya ṣaṣṭhe 'hni upavased eṣa saumyākhyaḥ kṛcchro 'bhidhīyate | dravyaparimāṇaṃ
                  tu prāṇāyātrāmātranibandhanam adhigantavyam | <span class="red">jābālena</span> tu caturaharvyāpī saumyakṛcchra uktaḥ |
               </p>
               	  
               <p><q class="blue">piṇyākaṃ saktavas takraṃ caturthe 'hany abhojanam |<br />
                     	  vāso vai dakṣiṇāṃ dadyāt saumyo 'yaṃ kṛcchra ucyate ||</q> iti || 3.321 ||
               </p>
               
               	  
               <p class="italic">tulāpuruṣākhyaṃ kṛcchram āha |</p>
               
               
               	  
               <p id="YDh_3.322" class="bold">
                  	    eṣāṃ trirātram abhyāsād ekaikasya yathākramam |<br />
                  	    tulāpuruṣa ity eṣa jñeyaḥ pañcadaśāhikaḥ ||
                  	   <span class="ref">YDh_3.322</span></p>
               
               	  
               <p>eṣāṃ piṇyākādīnāṃ pañcānāṃ krameṇaikakasya trirātrābhyāsena pañcadaśāhavyāpī tulāpuruṣākhyaḥ
                  kṛcchro veditavyaḥ | atra ca pañcadaśāhikatvavidhānād upavāsasya nivṛttiḥ | <span class="red">yamena</span> tv ekaviṃśatirātrikas tulāpuruṣa uktaḥ |
               </p>
               	  
               <p><q class="blue">ācāmām atha piṇyākaṃ takraṃ codakasaktukān |<br />
                     	  tryahaṃ tryahaṃ prayuñjāno vāyubhakṣī tryahadvayam ||<br />
                     	  ekaviṃśatirātras tu tulāpuruṣa ucyate ||</q> iti |
               </p>
               	  
               <p>atra <span class="red">hārītā</span>dyuktetikartavyatā granthagauravabhayān na likhyate || 3.322 ||
               </p>
               
               	  
               <p class="italic">cāndrāyaṇam āha |</p>
               
               	  
               <p id="YDh_3.323" class="bold">
                  	    tithivṛddhyā caret piṇḍān śukle śikhyaṇḍasaṃmitān |<br />
                  	    ekaikaṃ hrāsayet kṛṣṇe piṇḍaṃ cāndrāyaṇaṃ caran ||
                  	   <span class="ref">YDh_3.323</span></p>
               
               	  
               <p>cāndrāyaṇākhyaṃ vrataṃ kurvan mayūrāṇḍaparimitān piṇḍān śukle āpūryamāṇapakṣe tithivṛddhyā
                  caret bhakṣayet | yathā pratipatprabhṛtiṣu candrakalānām ekaikaśo vṛddhir ardhamāse
                  tadvat piṇḍān api pratipady eko dvitīyāyāṃ dvāv ity evam ekaikaśo vardhayan bhakṣayed
                  yāvat paurṇamāsī | tataḥ pañcadaśyāṃ pañcadaśa grāsān bhuktvā tataḥ kṛṣṇapakṣe caturdaśa
                  pratipadi dvitīyāyāṃ trayodaśety evam ekaikaśo grāsān hrāsayann aśnīyād yāvac caturdaśī
                  | tataś caturdaśyām ekaṃ grāsaṃ grasitvā indukṣaye 'rthād upavaset | tathā ca <span class="red">vasiṣṭhaḥ</span> |
               </p>
               	  
               <p><q class="blue">ekaikaṃ vardhayet piṇḍaṃ śukle kṛṣṇe ca hrāsayet |<br />
                     	  indukṣaye na bhuñjīta eṣa cāndrāyaṇo vidhiḥ ||</q> iti | (VaDh 27.21)
               </p>
               	  
               <p>candrasyāyanam ivāyanaṃ caraṇaṃ yasmin karmaṇi hrāsavṛddhibhyāṃ tac cāndrāyaṇaṃ |
                  saṃjñāyāṃ dīrghaḥ | idaṃ ca yavavatprāntayor aṇīyo madhye sthavīya iti yavamadhyam
                  iti kathyate | etad eva vrataṃ yadā kṛṣṇapakṣapratipadi prakramya pūrvoktakrameṇānuṣṭhīyate
                  tadā pipīlikāvan madhye hrasiṣṭhaṃ bhavatīti pipīlikamadhyam iti kathyate | tathā
                  hi pūrvoktakrameṇa kṛṣṇapratipadi caturdaśa grāsān bhuktvā ekaikagrāsāpacayet caturdaśīṃ
                  yāvad bhuñjīta | tataś caturdaśyām ekaṃ grāsaṃ grasitvāmāvāsyāyām upoṣya śuklapratipady
                  ekam eva grāsaṃ prāśnīyāt | tata ekaikopacayabhojanena pakṣaśeṣe nirvartyamāne paurṇamāsyāṃ
                  pañcadaśa grāsāḥ saṃpadyanta iti yuktaiva pipīlikāmadhyatā | tathā ca <span class="red">vasiṣthaḥ</span> |
               </p>
               	  
               <p><q class="blue">māsasya kṛṣṇapakṣādau grāsān adyāc caturdaśa |<br />
                     	  grāsāpacayabhojī san pakṣaśeṣaṃ samāpayet ||<br />
                     	  tathaiva śuklapakṣādau grāsaṃ bhuñjīta cāparam |<br />
                     	  grāsopacayabhojī san pakṣaśeṣaṃ samāpayet ||</q> iti | (VaDh 23.45)
               </p>
               	  
               <p>yadā tv ekasmin pakṣe tithivṛddhihrāsavaśāt ṣoḍaśadināni bhavanti caturdaśa vā, tadā
                  grāsānām api vṛddhihrāsau veditavyau, <q class="blue">tithivṛddhyā piṇḍāṃś cared</q> iti niyamāt | <span class="red">gautamen</span>ātra viśeṣo darśitaḥ: <q class="blue">athātaś cāndrāyaṇam | tasyokto vidhiḥ kṛcchre vapanaṃ ca vrataṃ caret | śvobhūtāṃ
                     paurṇamāsīm upavaset | 'āpyāyasva saṃ te payāṃsi navo nava' iti caitābhis tarpaṇam
                     ājyahomo haviṣaś cāśumantraṇam upasthānaṃ ca candramasaḥ 'yad devā devaheḍanam' iti
                     catasṛbhir ājyaṃ juhuyād 'devakṛtasya' iti cānte samidbhis tribhiḥ 'oṃ bhūḥ bhuvaḥ
                     svaḥ mahaḥ janaḥ tapaḥ satyaṃ yaśaḥ śrīr ūrg iṭ ojaḥ tejaḥ puruṣaḥ dharmaḥ śivaḥ'
                     ity etair grāsānumantraṇaṃ pratimantraṃ manasā namaḥ svāheti vā sarvān etair eva grāsān
                     bhuñjīta | tadgrāsapramāṇam āsyāvikāreṇa carubhaikṣasaktukaṇayāvakaśākapayodadhighṛtamūlaphalodakāni
                     havīṃṣy uttarottaraṃ praśasyāni | paurṇamāsyāṃ pañcadaśa grāsān bhuktvā ekaikāpacayenāparapakṣam
                     aśnīyāt | amāvāsyāyām upopṣaikaikopacayena pūrvapakṣaṃ, viparītam ekeṣām eva cāndrāyaṇo
                     māsaḥ</q> iti (GDh 27.1–15) | atra grāsapramāṇam āsyāvikāreṇeti yad uktaṃ tad bālābhiprāyam, teṣāṃ śīkhyaṇḍaparimitapañcadaśagrāsabhojanāśakteḥ
                  | kṣīrādihaviṣṣu śikhyaṇḍaparimitatvaṃ tu parṇapuṭakādinā saṃpādanīyam | tathā kukkuṭāṇḍārdrāmalakādīni
                  tu grāsaparimāṇāni <span class="red">smṛtyantar</span>oktāni śaktiviṣayāṇi śikhyaṇḍaparimāṇāl laghutvāt teṣām | yat punar atra <q>śvobhūtāṃ paurṇamāsīm upavased</q> ity atra caturdaśyām upavāsamabhidhāya <q>paurṇamāsyāṃ pañcadaśagrāsān bhuktvā</q> ityādinā dvātriṃśadaharātmakatvaṃ cāndrāyaṇasyoktaṃ tat pakṣāntarapradarśanārthaṃ
                  na sārvatrikam, <span class="red">yogīśvara</span>vacanānurodhena triṃśadaharātmakasya darśitatvāt | yady etat sārvatrikaṃ syāt tadā
                  nairantaryeṇa saṃvatsare cāndrāyaṇānuṣṭhānānupapattiḥ syāt, candragatyanuvartanānupapattiś
                  ca || 3.323 ||
               </p>
               
               	  
               <p class="italic">cāndrāyaṇāntaram āha |</p>
               
               	  
               <p id="YDh_3.324" class="bold">
                  	    yathākathaṃcit piṇḍānāṃ catvāriṃśac chatadvayam |<br />
                  	    māsenaivopabhuñjīta cāndrāyaṇam athāparam ||
                  	   <span class="ref">YDh_3.324</span></p>
               
               	  
               <p>piṇḍānāṃ catvāriṃśadadhikaṃ śatadvayaṃ māsena bhuñjīta | yathākathaṃcit pratidinaṃ
                  madhyāhne 'ṣṭau grāsān, atha vā naktaṃdinayoś caturaś caturo vā, athavaikasmiṃś caturo
                  'parasmin dvādaśa vā tathaikarātram upoṣyāparasmin ṣoḍaśa vetyādiprakārāṇām anyatamena
                  śaktyādyapekṣayā bhuñjītety etat pūrvoktacāndrāyaṇadvayād aparaṃ candrāyaṇam | atas
                  tayor nāyaṃ grāsasaṃkhyāniyamaḥ, kiṃ tu pañcaviṃśatyadhikaśatadvayasaṃkhyaiva | <span class="red">manunā</span> caite prakārā darśitāḥ |
               </p>
               	  
               <p><q class="blue">aṣṭāv aṣṭau samaśnīyāt piṇḍān madhyandine sthite |<br />
                     	  niyatātmā haviṣyasya yaticāndrāyaṇaṃ caret ||<br />
                     	  caturaḥ prātar aśnīyāt piṇḍān vipraḥ samāhitaḥ |<br />
                     	  caturo 'stam ite sūrye śiśucāndrāyaṇaṃ caret ||<br />
                     	  yathā kathaṃcit piṇḍānāṃ tisro 'śītīḥ samāhitaḥ |<br />
                     	  māsenāśnan haviṣyasya candrasyaiti salokatām ||</q> iti | (MDh 11.219–21)
               </p>
               	  
               <p>tathā catvāriṃśacchatadvayanyūnasaṃkhyāgrāsasaṃpādyasyāpi saṃgrahārthaparagrahaṇam
                  | yathāha <span class="red">yamaḥ</span> |
               </p>
               	  
               <p><q class="blue">trīṃs trīn piṇḍān samaśnīyān niyatātmā dṛḍhavrataḥ |<br />
                     	  haviṣyānnasya vai māsam ṛṣicāndrāyaṇaṃ smṛtam ||</q> iti |
               </p>
               	  
               <p>eṣu ca yaticāndrāyaṇaprabhṛtiṣu na candragatyanusaraṇam apekṣitam | atas triṃśaddinātmakasādhāraṇena
                  māsena nairantaryeṇa cāndrāyaṇānuṣṭhāne yadi kathaṃcit tithivṛddhihrāsavaśāt pañcamyādiṣv
                  ārambho bhavati tathāpi na doṣaḥ | yad api saumāyanākhyaṃ māsavrataṃ <span class="red">mārkaṇḍeyen</span>oktam,
               </p>
               	  
               <p><q class="blue">gokṣīraṃ saptarātraṃ tu pibet stanacatuṣṭayāt |<br />
                     	  stanatrayāt saptarātraṃ saptarātraṃ stanadvayāt ||<br />
                     	  stanenaikena ṣaḍrātraṃ trirātraṃ vāyubhug bhavet |<br />
                     	  etat somāyānaṃ nāma vrataṃ kalmaṣanāśanam ||</q></p>
               	  
               <p>iti, <span class="red">smṛtyantare</span> <q class="blue">saptāhaṃ cety etad gostanam akhilam atha trīn stanān dvau tathaikaṃ kuryāt strīṃś
                     copavāsān yadi bhavati, tadā māsi somāyanaṃ tat</q> iti, tad api cāndrāyaṇakarmakam eva, <span class="red">hārīten</span>āpi <q class="blue">athātaś cāndrāyaṇam anukramiṣyāmaḥ</q> ityādinā setikartavyatākaṃ cāndrāyaṇam abhidhāyaivam eva somāyanam ity atideśābhidhānāt
                  | yat punas tena kṛṣṇacaturthīm ārabhya śukladvādaśīparyantaṃ somāyanam uktam | caturthīprabhṛticatuḥstanena
                  trirātraṃ tristanena trirātraṃ dvistanena trirātraṃ ekastanena trirātram evam ekastanaprabhṛti
                  punaś catuḥstanāntaṃ <q>yā te soma caturthī tanūs tayā naḥ pāhi tasyai namaḥ svājñā, yā te soma pañcamī ṣaṣṭhī</q> ity evaṃ yāgārthās tithihomā evaṃ stutvā enobhyaḥ pūtaś candramasaḥ samānatāṃ salokatāṃ
                  sāyujyaṃ ca gacchati iti caturviṃśatidinātmakaṃ somāyanam uktaṃ, tadaśaktaviṣayam
                  || 3.324 ||
               </p>
               
               	  
               <p class="italic">atha kṛcchracāndrāyaṇasādhāraṇīm itikartavyatām āha |</p>
               
               	  
               <p id="YDh_3.325" class="bold">
                  	    kuryāt triṣavaṇasnāyī kṛcchraṃ cāndrāyaṇaṃ tathā |<br />
                  	    pavitrāṇi japet piṇḍān gāyatryā cābhimantrayet ||
                  	   <span class="ref">YDh_3.325</span></p>
               
               	  
               <p>kṛcchraṃ prājāpatyādikaṃ cāndrāyaṇaṃ vā triṣavaṇasnānayuktaḥ kuryāt | etac ca taptakṛcchravyatirekeṇa,
                  tatra <q class="blue">sakṛtsnāyī samāhitaḥ</q> (MDh 11.215) iti <span class="red">manunā</span> viśeṣābhidhānāt | yat punaḥ <span class="red">śaṅkhena</span> kṛcchreṣu,
               </p>
               	  
               <p><q class="blue">trirahni trirniśāyāṃ tu savāsā jalam āviśet |</q></p>
               	  
               <p>iti, tad aśaktaviṣayam | yat punar <span class="red">vaiśampāyanena</span> dvaikālikaṃ snānam uktam,
               </p>
               	  
               <p><q class="blue">snānaṃ dvikālam eva syāt trikālaṃ vā dvijanmanaḥ |</q></p>
               	  
               <p>iti, tat triṣavaṇasnānāśaktasya veditavyam | yat punar <span class="red">gārgyeṇ</span>oktam,
               </p>
               	  
               <p><q class="blue">ekavāsāś cared bhaikṣaṃ snātvā vāso na pīḍayet |</q></p>
               	  
               <p>iti, tad api śaktasyaiva,</p>
               	  
               <p><q class="blue">ekavāsā ārdravāsā vā lagvāśī sthaṇḍileśayaḥ |</q></p>
               	  
               <p>ity ekavastratāyā api <span class="red">śaṅkhena</span> pākṣikatvenābhidhānāt | snāne ca <span class="red">hārītena</span> viśeṣa uktaḥ: <q class="blue">tryavaraṃ śuddhavatībhiḥ snātvāghamarṣaṇam antarjale japitvā dhautam ahataṃ vāsaḥ
                     paridhāya sāmnā saumyenādityam upatiṣṭheta</q> iti | snānānantaraṃ ca pavitrāṇi japet | pavitrāṇi ca <q class="blue">aghamarṣaṇaṃ devakṛtaḥ śuddhavatyas taratsamāḥ</q> (VaDh 28.11) ityādīni <span class="red">vasiṣṭhā</span>dipratipāditānām anyatamāny arthāviruddheṣu kāleṣu antarjale japet sāvitrīṃ vā,
               </p>
               	  
               <p><q class="blue">sāvitrīṃ ca japen nityaṃ pavitrāṇi ca śaktitaḥ |</q> (MDh 11.226)
               </p>
               	  
               <p>iti <span class="red">manu</span>smaraṇāt | yat tu <span class="red">gautamen</span>oktam, <q class="blue">rauravayodhāṃ jape nityaṃ prayuñjīta</q> (GDh 26.9) iti, tad api pavitratvād evoktaṃ na punar niyamāya, tathā sati <span class="red">śrutyantara</span>mūlatvakalpanāprasaṅgāt | ato 'nadhītasāmavedena gāyatryādikam eva japtavyam | yad
                  api <q class="blue">namo hamāya mohamāya</q> (GDh 26.12) ityādi paṭhitvā, <q class="blue">etā evājyāhutayaḥ</q> (GDh 26.14) ity uktaṃ, tad api na naiyamikaṃ, kiṃ tu,
               </p>
               	  
               <p><q class="blue">mahāvyāhṛtibhir homaḥ kartavyaḥ svayam anvaham |</q> (MDh 11.223)
               </p>
               	  
               <p>iti <span class="red">manunā</span> mahāvyāhṛtibhir homavidhānāt | tathā <span class="red">ṣaṭtriṃśanmate</span> 'py uktam |
               </p>
               	  
               <p><q class="blue">japahomādi yatkiṃcit kṛcchroktaṃ saṃbhaven na cet |<br />
                     	  sarvaṃ vyāhṛtibhiḥ kuryād gāyatryā praṇavena ca ||</q> iti |
               </p>
               	  
               <p>ādigrahaṇād udakatarpaṇādityopasthānāder grahaṇam | ata eva <span class="red">vaiśampāyanaḥ</span> |
               </p>
               	  
               <p><q class="blue">snātvopatiṣṭhed ādityaṃ saurībhis tu kṛtāñjaliḥ |</q> iti |
               </p>
               	  
               <p>evam anyeṣv api virodhipadārtheṣu vikalpa āśrayaṇīyaḥ, avirodhiṣu samuccayaḥ, śākhāntarādhikaraṇanyāyena
                  sarvasmṛtipratyayatvāt karmaṇaḥ | japasaṃkhyāyāṃ viśeṣas <span class="red">tenai</span>va darśitaḥ |
               </p>
               	  
               <p><q class="blue">ṛṣabhaṃ virajaṃ caiva tathā caivāghamarṣaṇam |<br />
                     	  gāyatrīṃ vā japed devīṃ pavitrāṃ vedamātaram ||<br />
                     	  śatam aṣṭaśataṃ vāpi sahasram atha vā param |<br />
                     	  upāṃśu manasā vāpi tarpayet pitṛdevatāḥ ||<br />
                     	  manuṣyāṃś caiva bhūtāni praṇamya śirasā tataḥ ||</q> iti |
               </p>
               	  
               <p>tathā piṇḍāś ca pratyekaṃ gāyatryā cābhimantrayet | yathā <span class="red">yamen</span>āpi viśaṣa uktaḥ |
               </p>
               	  
               <p><q class="blue">aṅgulyagrasthitaṃ piṇḍaṃ gāyatryā cābhimantritam |<br />
                     	  prāśyācamya punaḥ kuryād anyasyāpy abhimantraṇam ||</q> iti |
               </p>
               	  
               <p>ataś ca <q class="blue">oṃ bhūr bhuvaḥ svar</q> (GDh 27.8) ity ādibhir <span class="red">gautamo</span>ktair abhimantraṇamantraiḥ sahāsya vikalpa uktaḥ | yat punar <q class="blue">āpyāyasva saṃ te payāṃsi</q> (GDh 27.5; RV 1.91.17) ityādibhiḥ piṇḍakaraṇāt pūrvaṃ haviṣo 'bhimantraṇam uktaṃ, tad bhinnakāyatvāt samuccīyate
                  | etāni ca kṛcchrādivratāni yadā prāyaścittārtham anuṣṭīyante tadā keśādivapanapūrvakaṃ
                  parigṛhītavyāni, <q class="blue">vapanaṃ vrataṃ caret</q> (GDh 27.3) iti <span class="red">gautama</span>smaraṇāt | abhyudayārthe tu naiva vapanam | <span class="red">vasiṣṭhen</span>āpy atra viśeṣa uktaḥ: <q class="blue">kṛcchrāṇāṃ vratarūpāṇāṃ śmaśrukeśādi vāpayet | kukṣiromaśikhāvarjam</q> (VaDh 24.4–5) iti | kṛcchrāṇāṃ vratarūpāṇāṃ | vratarūpāṇi vapanādīny aṅgāni vakṣyanta iti śeṣaḥ
                  | parṣadupadiṣṭavratagrahaṇaṃ ca vratānuṣṭhānadivasāt pūrvedyuḥ sāyāhne kāryam | yathāha
                  <span class="red">vasiṣṭhaḥ</span> |
               </p>
               	  
               <p><q class="blue">sarvapāpeṣu sarveṣāṃ vratānāṃ vidhipūrvakaṃ |<br />
                     	  grahaṇaṃ saṃpravakṣyāmi prāyaścitte cikīrṣite ||<br />
                     	  dinānte nakharomādīn pravāpya snānam ācaret |<br />
                     	  bhasmagomayamṛdvāripañcagavyādikalpitaiḥ ||<br />
                     	  malāpakarṣaṇaṃ kāryaṃ bāhyaśaucopasiddhaye |<br />
                     	  dantadhāvanapūrveṇa pañcagavyena saṃyuttam ||<br />
                     	  vrataṃ niśāmukhe grāhyaṃ bahistārakadarśane |<br />
                     	  ācamy ataḥ paraṃ maunī dhyāyan duṣkṛtam ātmanaḥ ||<br />
                     	  manaḥsaṃtāpanaṃ tīvram udvahec chokam antataḥ ||</q> iti |
               </p>
               	  
               <p>bahir iti grāmād bahir niṣkramya striyāpy evam eva vrataparigrahaḥ kāryaḥ | keśaśmaśrulomanakhavapanaṃ
                  tu nāsti | cāndrāyaṇādiṣv <q class="blue">etad eva striyāḥ keśavapanavarjam</q> (BDh 2.2.45) iti <span class="red">baudhāyana</span>smaraṇāt ||
               </p>
               
               	  
               <p>vapanānicchos tu <span class="red">hārītena</span> viśeṣa uktaḥ |
               </p>
               	  
               <p><q class="blue">rājā vā rājaputro vā brāhmaṇo vā bahuśrutaḥ |<br />
                     	  keśānāṃ vapanaṃ kṛtvā prāyaścittaṃ samācaret ||<br />
                     	  keśānāṃ rakṣaṇārthaṃ tu dviguṇaṃ vratam ācaret |<br />
                     	  dviguṇe tu vrate cīrṇe dakṣiṇā dviguṇā bhavet ||</q> iti |
               </p>
               	  
               <p>etac ca mahāpātakādidoṣaviśeṣābhiprāyeṇa draṣṭavyam,</p>
               	  
               <p><q class="blue">vidvadvipranṛpastrīṇāṃ neṣyate keśavāpanam |<br />
                     	  vrate mahāpātakino gohantuś cāvakīrṇinaḥ ||</q></p>
               	  
               <p>iti <span class="red">manu</span>smaraṇāt | <span class="red">jābālenā</span>py atra viśeṣa uktaḥ |
               </p>
               	  
               <p><q class="blue">ārambhe sarvakṛcchrāṇāṃ samāptau ca viśeṣataḥ |<br />
                     	  annenaiva ca śālāgnau juhuyād vyāhṛtīḥ pṛthak ||<br />
                     	  śrāddhaṃ kuryād vratānte tu gohiraṇyādi dakṣiṇā ||</q> iti |
               </p>
               	  
               <p><span class="red">yamen</span>āpy atra viśeṣo 'bhihitaḥ |
               </p>
               	  
               <p><q class="blue">paścāttāpo nivṛttiś ca snānaṃ cāṅgatayoditam |<br />
                     	  naimittikānāṃ sarveṣāṃ tathā caivānukīrtanam ||</q></p>
               	  
               <p>tathā,</p>
               	  
               <p><q class="blue">gātrābhyaṅgaśirobhyaṅgau tāmbūlam anulepanam |<br />
                     	  vratastho varjayet sarvaṃ yac cānyad balarāgakṛt ||</q> iti |
               </p>
               	  
               <p>evamādikartavyatājātaṃ <span class="red">smṛtyantarād</span> anveṣṭavyam | evam anena vidhinā vrataṃ gṛhītvāvaśyaṃ parisamāpanīyam | anyathā tu
                  pratyavāyaḥ,
               </p>
               	  
               <p><q class="blue">pūrvaṃ vrataṃ gṛhītvā tu nācaret kāmamohitaḥ |<br />
                     	  jīvan bhavati cāṇḍālo mṛtaḥ śvā caiva jāyate ||</q></p>
               	  
               <p>iti <span class="red">chāgaleya</span>smaraṇāt | ity alaṃ prapañcena || 3.325 ||
               </p>
               
               	  
               <p class="italic">ittham uktaviniyogasya cāndrāyaṇādeḥ svarūpam abhidhāya labdhaprasaṅgakāryāntare 'pi
                  viniyogam āha |
               </p>
               
               	  
               <p id="YDh_3.326" class="bold">
                  	    anādiṣṭeṣu pāpeṣu śuddhiś cāndrāyaṇena tu |<br />
                  	    dharmārthaṃ yaś cared etac candrasyaiti salokatām ||
                  	   <span class="ref">YDh_3.326</span></p>
               
               	  
               <p>ādiśyata ity ādiṣṭaṃ prāyaścittaṃ na vidyate ādiṣṭaṃ yeṣu pāpeṣu teṣu cāndrāyaṇena
                  śuddhiḥ | caśabdāt prājāptyādibhiḥ kṛcchrair aindavasahitais tannirapekṣair vā śuddhiḥ
                  | tathā ca <span class="red">ṣaṭtriṃśanmate</span> 'bhihitam |
               </p>
               	  
               <p><q class="blue">yāni kāni ca pāpāni guror gurutarāṇi ca |<br />
                     	  kṛcchrātikṛcchracāndreyaiḥ śodhyante <span class="red">manur</span> abravīt |</q></p>
               	  
               <p>iti trayāṇāṃ samuccayaḥ pratipāditaḥ | <span class="red">uśanasā</span> tu dvayoḥ samuccaya uktaḥ |
               </p>
               	  
               <p><q class="blue">duritānāṃ duriṣṭānāṃ pāpānāṃ mahatām api |<br />
                     	  kṛcchraṃ cāndrāyaṇaṃ caiva sarvapāpapraṇāśanam ||</q> iti |
               </p>
               	  
               <p>duritam upapātakam | duriṣṭaṃ pātakam | <span class="red">gautamena</span> tu <q class="blue">kṛcchrātikṛcchrau cāndrāyaṇam</q> (GDh 19.20) iti sarvaprāyaścittam iti visamāsakaraṇenaindavanirapekṣatā kṛcchrātikṛcchrayoḥ sūcitā
                  | cāndrāyaṇasya nirapekṣatā itiśabdena ca trayāṇāṃ samuccayaḥ | kevalaprājāpatyasya
                  tu nirapekṣaṃ <span class="red">caturviṃśatimate</span> 'bhihitam |
               </p>
               	  
               <p><q class="blue">laghudoṣe tv anādiṣṭe prājāpatyaṃ samācaret |</q> iti |
               </p>
               	  
               <p><span class="red">gautamen</span>āpi prājāpatyāder nairapekṣatvam uktam: <q class="blue">prathamaṃ caritvā śuciḥ pūtaḥ karmaṇyo bhavati | dvitīyaṃ caritvā yad anyan mahāpātakebhyaḥ
                     pāpaṃ kurute tasmāt pramucyate | tṛtīyaṃ caritvā sarvasmād enaso mucyate</q> (GDh 26.21–22) iti mahāpātakād apīty abhipretam | <span class="red">manun</span>āpy uktam |
               </p>
               	  
               <p><q class="blue">parāko nāma kṛcchro 'yaṃ sarvapāpāpanodanaḥ |</q> iti | (MDh 11.216)
               </p>
               	  
               <p><span class="red">hārīten</span>āpy uktam |
               </p>
               	  
               <p><q class="blue">cāndrāyaṇaṃ yāvakaś ca tulāpuruṣa eva ca |<br />
                     	  gavāṃ caivānugamanaṃ sarvapāpapraṇāśanam ||</q></p>
               	  
               <p>tathā,</p>
               	  
               <p><q class="blue">gomūtraṃ gomayaṃ kṣīraṃ dadhi sarpiḥ kuśodakam |<br />
                     	  ekarātropavāsaś ca śvapākam api śodhayet ||</q></p>
               	  
               <p>tathā taptakṛcchram adhikṛtyāpi<span class="red"> tenaivoktam</span> |
               </p>
               	  
               <p><q class="blue">eṣa kṛcchro dvir abhyastaḥ pātakebhyaḥ pramocayet |<br />
                     	  trirabhyasto yathānyāyaṃ śūdrahatyāṃ vyapohati ||</q> iti |
               </p>
               	  
               <p><span class="red">uśanasā</span> coktam |
               </p>
               	  
               <p><q class="blue">yatroktaṃ yatra vā noktaṃ mahāpātakanāśanam |<br />
                     	  prājāpatyena kṛcchreṇa śodhayen nātra saṃśayaḥ ||</q> iti |
               </p>
               	  
               <p>etāni prājāpatyādīny anādiṣṭeṣūpapātakādiṣu sakṛdabhyāsāpekṣayā vyastāni samastāni
                  vā yojanīyāni | tathā ādiṣṭavrateṣv api mahāpātakādiṣu abhyāsāpekṣayā yojanīyāni |
                  ata eva <span class="red">yamen</span>oktam <q class="blue">yatroktam</q> ity ādi | <span class="red">gautamen</span>āpy uktaniṣkṛtīnāṃ saṃgrahārthaṃ sarvaprāyaścittagrahaṇaṃ kṛtam | tathā yady api <span class="red">tena</span>ivoktam, <q class="blue">dvitīyaṃ caritvā yad anyan mahāpātakebhyaḥ pāpaṃ kurute tasmāt pramucyate</q> ity uktvā <q class="blue">tṛtīyaṃ caritvā sarvasmād enaso mucyate</q> (GDh 26.21–22) iti, tad api mahāpātakābhiprāyaṃ, na tu kṣudrapātakābhiprāyam | na ca mahāpātakam
                  anuktaniṣkṛtikaṃ sambhavati | tasmād uktaniṣkṛtikeṣv api prājāpatyādayo yojanīyāḥ
                  | tatra dvādaśavārṣikavrate dvādaśadvādaśadināny ekaikaṃ prājāpatyaṃ parikalpya gaṇyamāne
                  prājāpatyānāṃ ṣaṣṭyadhikaśatatrayaṃ dvādaśavārṣike vaikalpikam anuṣṭheyaṃ bhavati
                  | tadaśaktau tāvatyo vā dhenavo dātavyāḥ | tadasaṃbhave niṣkāṇāṃ ṣaṣṭyadhikaśatatrayaṃ
                  dātavyam | tathā <span class="red">smṛtyantaram</span> |
               </p>
               	  
               <p><q class="blue">prājāpatyakriyāśaktau dhenuṃ dadyād vicakṣaṇaḥ |<br />
                     	  dhenor abhāve dātavyaṃ mūlyaṃ tulyam asaṃśayam ||<br />
                     	  mūlyārdham api niṣkaṃ vā tadardhaṃ śaktyapekṣayā |<br />
                     	  gavām abhāve niṣkaḥ syāt tadardhaṃ pāda eva vā |</q></p>
               	  
               <p>iti <span class="red">smaraṇāt</span> | mūlyadānasyāpy aśaktau tāvanto vodavāsāḥ kāryāḥ | tatrāpy aśaktau gāyatrījapaḥ
                  ṣaṭtriṃśallakṣasaṃkhyākaḥ kāryaḥ,
               </p>
               	  
               <p><q class="blue">kṛcchro 'yutaṃ tu gāyatryā udavāsas tathaiva ca |<br />
                     	  dhenupradānaṃ viprāya samam etac catuṣṭayam ||</q></p>
               	  
               <p>iti <span class="red">parāśara</span>smaraṇāt | yat tu <span class="red">caturviṃśatimate</span> 'bhihitam,
               </p>
               	  
               <p><q class="blue">gāyatryās tu japan koṭiṃ brahmahatyāṃ vyapohati |<br />
                     	  lakṣāśītiṃ japed yas tu surāpānād vimucyate ||<br />
                     	  punāti hemahartāraṃ gāyatryā lakṣasaptatiḥ |<br />
                     	  gāyatryāḥ ṣaṣṭibhir lakṣair mucyate gurutalpagaḥ ||</q></p>
               	  
               <p>iti, tat dvādaśavārṣikatulyavidhānatayoktaṃ, na punar aśaktaviṣayam iti na virodhaḥ
                  | evam anye 'pi,
               </p>
               	  
               <p><q class="blue">kṛcchro devyayutaṃ caiva prāṇāyāmaśatadvayam |<br />
                     	  tilahomasahasraṃ tu vedapārāyaṇaṃ tathā ||</q></p>
               	  
               <p>ityādayaḥ pratyāmnāyāś <span class="red">caturviṃśatimatā</span>diśāstrābhihitāḥ ṣaṣṭyadhikatriśataguṇitā mahāpātakeṣu boddhavyāḥ | atipātakeṣu saptatyadhikaśatadvayaṃ
                  prājāpatyānāṃ kartavyam | tāvanto vā dhenvādayaḥ pratyāmnāyāḥ | pātakeṣu tu sāśītiśataṃ
                  prājāpatyāḥ pratyāmnāyāś ca dhenvādayas tāvanta eva vā | tathā <span class="red">caturviṃśatimate</span> 'bhihitam |
               </p>
               	  
               <p><q class="blue">janmaprabhṛti pāpāni bahūni vividhāni ca |<br />
                     	  kṛtvārvāg brahmahatyāyāḥ ṣaḍabdaṃ vratam ācaret ||<br />
                     	  pratyāmnāye gavāṃ deyaṃ sāśīti dhaninā śatam |<br />
                     	  tathāṣṭādaśalakṣāṇi gāyatryā vā japed budhaḥ ||</q> iti |
               </p>
               	  
               <p>idam eva dvādaśavārṣike vrate dvādaśadvādaśadinair ekaikaprājāpatyakalpanāyāṃ liṅgam
                  | evam upapātakeṣu traivārṣikaprāyaścittaviṣayabhūteṣu navatiprājāpatyās tāvantaḥ
                  pratyāmnāyāḥ | traimāsikaviṣayeṣu punaḥ sārdhasaptaprājāpatyāḥ pratyāmnāyāś ca dhenūdavāsādayas
                  tāvanta eva | māsikavrataviṣayeṣu tu sārdhaṃ prājāpatyadvayaṃ tāvān eva vā pratyāmnāyaḥ
                  | cāndrāyaṇaviṣayabhūteṣu punar upapātakeṣu prājāpatyatrayam | tadaśaktasya pratyāmnāyas
                  tāvān eva | yat punaś <span class="red">caturviṃśatimate</span> 'bhihitam,
               </p>
               	  
               <p><q class="blue">aṣṭau cāndrāyaṇe deyāḥ pratyāmnāyavidhau sadā |</q></p>
               	  
               <p>iti, tad api dhaninaḥ pipīlikāmadhyādicāndrāyaṇapratyāmnāyaviṣayam | māsatikṛcchraviṣayabhūteṣu
                  punar upapātakeṣu sārdhasaptaprājāpatyāḥ pratyāmnāyāś ca dhenvādayas tāvanta eva,
               </p>
               	  
               <p><q class="blue">prājāpatye tu gām ekāṃ dadyāt sāntapane dvayam |<br />
                     	  parākataptātikṛcchre tisras tisras tu gās tathā ||</q></p>
               	  
               <p>iti <span class="red">caturviṃśatimate</span> 'bhidhānāt | etac ca <q class="blue">ekaikaṃ grāsam aśnīyād</q> ity āmalakaparimitaikaikagrāsapakṣe veditavyam | pāṇipūrānnabhojanapakṣe punar dhenudvayam
                  eva, prājāpatyasya ṣaḍupavāsatulyatvāt taddviguṇatvāc cātikṛcchrasya | yady api navasu
                  dineṣu pāṇipūrānnasya bhojanaṃ tathāpi nairantaryeṇa dvādaśadivasānuṣṭhāne kleśātiśayāt
                  ṣaḍahopavāsasamānaprājāpatyadvayatulyatvam eva | prājāpatyasya ca ṣaḍupavāsatulyatvaṃ
                  yuktam eva | tathā hi prathame tryahe sāyaṃtanabhojanatrayanivṛttāv ekopavāsasaṃpattiḥ
                  | dvitīye tryahe pātaḥkālabhojanatrayanivṛttiparasya | tathā ca ayācitatryahe 'pi
                  sāyaṃtanabhojanatrayavarjane 'parasyety evaṃ navabhir dinair upavāsatrayam | punaś
                  cāntyatryahe copavāsatrayam iti yuktaṃ ṣaḍupavāsatulyatvam | ṛṣabhaikādaśagodānasahitatrirātropavāsātmakagovadhavrate
                  tu sārdhaikādaśaprājāpatyās tāvatsaṃkhyākāś codavāsādayaḥ pratyāmnāyāḥ | māsaṃ payovrate
                  tu sārdhaṃ prājāpatyadvayam | parākātmake tūpapātakavrate prājāpatyatrayaṃ parākataptātikṛcchrasthāne
                  kṛcchratrayaṃ caret,
               </p>
               	  
               <p><q class="blue">sāntapanasya vādhyardham aśaktau vratam ācaret |</q></p>
               	  
               <p>iti <span class="red">ṣaṭtriṃśanmate</span> 'bhidhānāt | cāndrāyaṇaparākakṛcchrātikṛcchrās tu prājāpatyatrayātmakā dvādaśavārṣikavratasthāne
                  viṃśatyuttaraśatasaṃkhyā anuṣṭheyāḥ | tatpratyāmnāyās tu dhenvādayas triguṇāḥ | atipātakeṣu
                  navatisaṃkhyākāś cāndrāyaṇādayaḥ | tatsameṣu punaḥ pātakapadābhidheyeṣu ṣaṣṭisaṃkhyāḥ
                  | upapātakeṣu traivārṣikaviṣayeṣu triṃśatsaṃkhyāḥ | traimāsike govadhavratasthāne
                  gomūtrasnānādīnāṃ kartavyatābāhulyāc cāndrāyaṇāditrayam | māsikavrate tu <span class="red">yogīṣvaro</span>kte ekam eva cāndrāyaṇaṃ dhenūdavāsādipratyāmnāyas tu sarvatra triguṇa eva | prakīrṇakeṣu
                  punaḥ pratipadoktaprāyaścittānusāreṇa prājāpatyaṃ pādādikḷptyā yojanīyam | āvṛttau
                  punaś cāndrāyaṇādikam iti etaddigavalambanenānyatrāpi kalpanā kāryā | yat punar <span class="red">bṛhaspatino</span>ktam,
               </p>
               	  
               <p><q class="blue">janmaprabhṛti yat kiṃcit pātakaṃ copapātakam |<br />
                     	  tāvad āvartayet kṛcchraṃ yāvat ṣaṣṭiguṇaṃ bhavet ||</q></p>
               	  
               <p>iti, tat <q class="blue">dve paradāre</q> (GDh 22.29) iti <span class="red">gautamo</span>ktadvivārṣikasamānaviṣayam, tathā traimāsikādiviṣayabhūtopapātakāvṛttiviṣayaṃ vā,
                  pātakapadābhidheyacāṇḍālādistrīgamane dvirabhyāsaviṣayaṃ vā | tatra,
               </p>
               	  
               <p><q class="blue">jñānāt kṛcchrābdam uddiṣṭam ajñānād aindavadvayam |</q>
                  	  (ascribed to Uśanas at 3.265 under pāradāryaprakaraṇam)
               </p>
               	  
               <p>iti sakṛdbuddhipūrvagamane kṛcchrābdavidhānāt, tadabhyāse dvivarṣatulyaṣaṣṭikṛcchravidhānaṃ
                  yuktam eva | yat tu <span class="red">sumantuno</span>ktam,
               </p>
               	  
               <p><q class="blue">yad apy asakṛdabhyastaṃ buddhipūrvam aghaṃ mahat |<br />
                     	  tac chudhyaty abdakṛcchreṇa mahataḥ pātakād ṛte ||</q></p>
               	  
               <p>iti, tad apy upapātakādyāvṛttiviṣayaṃ, tathā <q class="blue">ajñānād aindavadvayam</q> iti <span class="red">yamo</span>ktaindavadvayaviṣayabhūtapātakāvṛttiviṣayaṃ vā | yas tu tapasy asamartho dhānyasamṛddhaś
                  ca sa kṛcchrādivratāni dvijāgryabhojanadānena saṃpādayet | tathā hi <span class="red">smṛtyantaram</span>: <q class="blue">kṛcchre pañcātikṛcchre triguṇam aharahas triṃśad evaṃ tṛtīye catvāriṃśac ca tapte
                     triguṇitaguṇitā viṃśatiḥ syāt parāke | kṛcchre sāntāpanākhye bhavati ṣaḍadhikā viṃśatiḥ
                     saiva hīnā dvābhyāṃ cāndrāyaṇe syāt tapasi kṛśabalo bhojayed vipramukhyān</q> iti | aharahar iti sarvatra saṃbandhanīyam | tṛtīyaḥ kṛcchrātikṛcchraḥ | atra prājāpatyadivasakalpanayā
                  vidvadviprāṇāṃ ṣaṣṭibhojanaṃ bhavati | yat tu <span class="red">caturviṃśatimate</span> 'bhihitam,
               </p>
               	  
               <p><q class="blue">viprā dvādaśa vā bhojyāḥ pāvakeṣṭis tathaiva ca |<br />
                     	  anyā vā pāvanī kācit samānyāhur manīṣiṇaḥ ||</q></p>
               	  
               <p>iti prājāpatyasthāne dvādaśānāṃ viprāṇāṃ bhojanam uktaṃ, tan nirdhanaviṣayam | yac
                  cāndrāyaṇasyāpi <span class="red">tatraiva</span> pratyāmnāyādy uktam,
               </p>
               	  
               <p><q class="blue">cāndrāyaṇaṃ mṛgāreṣṭiḥ pavitreṣṭis tathaiva ca |<br />
                     	  mitravindāpaśuś caiva kṛcchraṃ māsatrayaṃ tathā ||<br />
                     	  nityanaimittikānāṃ ca kāmyānāṃ caiva karmaṇām |<br />
                     	  iṣṭīnāṃ paśubandhānām abhāve caravaḥ smṛtāḥ ||</q></p>
               	  
               <p>iti, tad api cāndrāyaṇāśaktasya | yat tu <q class="blue">kṛcchraṃ māsatrayaṃ tathā</q> iti kṛcchrāṣṭakaṃ pratyāmnātaṃ, tad api jaraṭhamūrkhaviṣayam, <q class="blue">cāndrāyaṇaṃ tribhiḥ kṛcchraiḥ</q> iti darśitatvād, ity alaṃ prapañcane | prakṛtam anusarāmaḥ | yas tv abhyudayakāmo
                  dharmārthaṃ kāmyaniyoganiṣpattyartham etac cāndrāyaṇam anutiṣṭhati na punaḥ prāyaścittārtham,
                  asau candrasālokyaṃ svargaviśeṣaṃ prāpnoti | etac ca saṃvatsarāvṛttyabhiprāyeṇa, <q class="blue">ekam āptvā vipāpo vipāpmā sarvam eno hanti, dvitīyam āptvā daśa pūrvān daśāparān ātmānaṃ
                     caikaviṃśaṃ paṅktiṃ ca punāti, saṃvatsaraṃ cāptvā candramasaḥ salokatām āpnoti</q> (GDh 27.16–18) iti <span class="red">gautama</span>smaraṇāt |
               </p>
               
               	  
               <p class="italic">kiṃ ca |</p>
               
               	  
               <p id="YDh_3.327" class="bold">
                  	    kṛcchrakṛd dharmakāmas tu mahatīṃ śriyam āpnuyāt |<br />
                  	    yathā gurukratuphalaṃ prāpnoti susamāhitaḥ ||
                  	   <span class="ref">YDh_3.327</span></p>
               
               	  
               <p>yas tv abhyudayakāmaḥ prājāpatyādikṛcchrān anutiṣṭhati sa mahatīṃ rājyādilakṣaṇāṃ
                  śriyaṃ vibhūtim anubhavati | yathā gurukratūnāṃ rājasūyādīnāṃ kartā tatphalaṃ svārājyādilakṣaṇaṃ
                  mahat phalaṃ labhate, tathāyam api susumāhitaḥ sakalāṅgakalāpam avikalam anutiṣṭhann
                  iti phalamahimaprakāśanārthaṃ kratudṛṣṭāntakīrtanam | susumāhita ity anenāvikalaśāstrānuṣṭhānaṃ
                  vadan kāmyakarmatayāṅgavaikalye phalāsiddhiṃ dyotayati | ato nātra prāyaścitteṣv iva
                  yāvatsaṃbhavāṅgānuṣṭhānam aṅgīkaraṇīyam iti dūrotsāritaṃ pratyāmnāyopādānam | kṛcchrādyanuṣṭhānāvṛttau
                  tu <q class="blue">adhikāriṇaḥ phalāvṛttiḥ karmaṇy ārambhabhāvyatvād</q> iti nyāyalabhyā sthitaiveti nedam avivakṣitam || 3.327 ||
               </p>
               
               	  
               <p class="italic">prāguditākhilārthopasaṃhāravyājena dharmaśāstradhāraṇādividhīn sārthavādān prārthanāvaradānarūpeṇa
                  pratipādayitum āha |
               </p>
               
               	  
               <p id="YDh_3.328" class="bold">
                  	    śrutvaitān ṛṣayo dharmān yājñavalkyena bhāṣitān |<br />
                  	    idam ūcur mahātmānaṃ yogīndram amitaujasam ||
                  	   <span class="ref">YDh_3.328</span></p>
               
               	  
               <p>atra hi varṇāśramādivyāvṛttā dharmāḥ ṣaṭprakārāḥ pratipāditāḥ tān akhilān <span class="red">yogīśvara</span>bhāṣitān ṛṣayaḥ śrutvā praharṣotphullalocanās taṃ mahimaguṇaśālinam acintanīyaśaktivibhavam
                  idam abhidhāsyamānam ūcivāṃsaḥ || 3.328 ||
               </p>
               
               	  
               <p id="YDh_3.329" class="bold">
                  	    ya idaṃ dhārayiṣyanti dharmaśāstram atandritāḥ |<br />
                  	    iha loke yaśaḥ prāpya te yāsyanti triviṣṭapam ||
                  	   <span class="ref">YDh_3.329</span></p>
               	  
               <p id="YDh_3.330" class="bold">
                  	    vidyārthī prāpnuyād vidyāṃ dhanakāmo dhanaṃ tathā |<br />
                  	    āyuṣkāmas tathaivāyuḥ śrīkāmo mahatīṃ śriyam ||
                  	   <span class="ref">YDh_3.330</span></p>
               	  
               <p id="YDh_3.331" class="bold">
                  	    ślokatrayam api hy asmād yaḥ śrāddhe śrāvayiṣyati |<br />
                  	    pitṝṇāṃ tasya tṛptiḥ syād akṣayyā nātra saṃśayaḥ ||
                  	   <span class="ref">YDh_3.331</span></p>
               	  
               <p id="YDh_3.332" class="bold">
                  	    brāhmaṇaḥ pātratāṃ yāti kṣatriyo vijayī bhavet |<br />
                  	    vaiśyaś ca dhānyadhanavān asya śāstrasya dhāraṇāt ||
                  	   <span class="ref">YDh_3.332</span></p>
               
               	  
               <p>ittham ṛjvarthaiḥ ślokaiḥ sāmaśravaḥprabhṛtayo 'nekadhā prārthayante sma || 3.329
                  – 3.332 ||
               </p>
               
               	  
               <p class="italic">aparām api prārthanām āha |</p>
               
               	  
               <p id="YDh_3.333" class="bold">
                  	    ya idaṃ śrāvayed vidvān dvijān parvasu parvasu |<br />
                  	    aśvamedhaphalaṃ tasya tad bhavān anumanyatām ||
                  	   <span class="ref">YDh_3.333</span></p>
               
               	  
               <p>yas tv idaṃ dharmaśāstraṃ pratiparva dvijān śrāvayet tasyāśvamedhaphalaṃ bhaved iti
                  śrāvaṇavidhyarthavādaḥ | tad etad asmatprārthitam arthaṃ sarvatra bhavān anumanyatām
                  || 3.333 ||
               </p>
               
               	  
               <p class="italic">varadānam āha |</p>
               
               	  
               <p id="YDh_3.334" class="bold">
                  	    śrutvaitad yājñavalkyo 'pi prītātmā munibhāṣitam |<br />
                  	    evam astv iti hovāca namaskṛtya svayaṃbhuve ||
                  	   <span class="ref">YDh_3.334</span></p>
               
               	  
               <p>etad ṛṣibhir bhāṣitaṃ śrutvā <span class="red">yogīndro</span> 'pi svanirmitadharmaśāstradhāraṇādiphalaprārthanonmīlitamukhapaṅkajaḥ svayaṃbhuve
                  brahmaṇe namaskṛtya praṇamya <q>bhavatprārthitaṃ sakalam itthaṃ bhavatu</q> ity evaṃ kila bhagavān babhāṣe || 3.334 ||
               </p>
               
               	  
               <p>iti <span class="red">śrībhāradvājapadmanābhabh</span>aṭṭopādhyāyātmajasya śrīmatparamahaṃsaparivrājaka<span class="red">vijñāneśvarabhaṭṭārakasy</span>a kṛtau <span class="red">ṛjumitākṣarāyāṃ yājñavalkyadharmaśāstravivṛttau</span> prāyaścittādhyāyas tṛtīyaḥ samāptaḥ ||
               </p>
               
               	  
               <p>athātrādhyāyānukramaṇikā likhyate | tatrādyaṃ sūtakaprakraraṇam 1 | āpaddharmaprakaraṇam
                  2 | vānaprasthaprakaraṇam 3 | adhyātmaprakaraṇam 4 | tataḥ prāyaścittaprakaraṇam 5
                  | tatrādau karmavipākaḥ 6 | mahāpātakādinimittaparigaṇanam 7 | mahāpātakaprāyaścittāny
                  ātideśikasahitāni 8 | upapātakaprāyaścittāni 9 | prakīrṇakaprāyaścittaprakaraṇam 10
                  | patitatyāgavidhiḥ 11 | vratagrahaṇavidhiḥ 12 | rahasyaprāyaścittādhikāraḥ 13 | kṛcchrādilakṣaṇam
                  14 | iti prakaraṇāni ||
               </p>
               
               	  
               <p>uttamopapadasyeyaṃ śiṣyasya kṛtir ātmanaḥ |</p>
               	  
               <p>dharmaśāstrasya vivṛti rvijñāneśvarayoginaḥ || 1 ||</p>
               	  
               <p>iti yājñavalkyamuniśāstragatā vivṛtir na kasya vihitā viduṣaḥ |</p>
               	  
               <p>pramitākṣarāpi vipulārthavatī pariṣiñcati śravaṇayor amṛtam || 2 ||</p>
               	  
               <p>gambhīrābhiḥ prasannābhir vāgbhir nyastā mitākṣarā |</p>
               	  
               <p>analpārthābhir alpābhir vivṛtir vihitā mayā || 3 ||</p>
               	  
               <p>nāsīd asti bhaviṣyati kṣititale kalyāṇakalpaṃ puraṃ</p>
               	  
               <p>no dṛṣṭaḥ śruta eva vā kṣitipatiḥ śrīvikramārkopamaḥ |</p>
               	  
               <p>vijñāneśvarapaṇḍito na bhajate kiñcānyadanyopamaś</p>
               	  
               <p>cālpaṃ sthiram astu kalpalatikākalpaṃ tad etat trayam || 4 ||</p>
               	  
               <p>sraṣṭā vācāṃ madhuravapuṣāṃ vidvadāścaryasīmnāṃ</p>
               	  
               <p>dātārthānām atiśayajuṣām arthisārthārthanāyāḥ |</p>
               	  
               <p>dhyātā murter muravijayino jīvatādārkacandraṃ</p>
               	  
               <p>jetārīṇāṃ tanusahabhuvāṃ tattvavijñānanāthaḥ || 5 ||</p>
               	  
               <p>ā setoḥ kīrtirāśe raghukulatilakasyā ca śailādhirājā-</p>
               	  
               <p>dā ca pratyakpayodheścaṭulatimikulottuṅgariṅgattaraṅgāt |</p>
               	  
               <p>ā ca prācaḥ samudrān natanṛpatiśiroratnabhābhāsurāṅghriḥ</p>
               	  
               <p>pāyādācandratāraṃ jagad idam akhilaṃ vikramādityadevaḥ || 6 ||</p>
               	  
               <p>antarmukhāni yadi khāni tapas tataḥ kiṃ</p>
               	  
               <p>nāntarmukhāni yadi khāni tapas tataḥ kim |</p>
               	  
               <p>antarbahir yadi hariś ca tapas tataḥ kiṃ</p>
               	  
               <p>nāntarbahir yadi hariś ca tapas tataḥ kim || 7 ||</p>
               	  
               	  
               <p>samāpteyaṃ <span class="red">samitākṣarā yājñavalkyasmṛtiḥ</span> ||
               </p>
               	
            </div>
            
         </div>
         
      </div>
   </body>
</html>